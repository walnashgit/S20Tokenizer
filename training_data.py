
text = ("उपरोक्त पंक्तियाँ उस बेबस अन्नदाता की बेबसी को उजागर कर रही है जो संपूर्ण विश्व का पेट पालता है और मानव जीवन को बनाए रखने में महत्त्वपूर्ण भूमिका निभाता है किंतु स्वयं कभी मौसम की मार के चलते तो कभी वित्त के अभाव में ऋण के बोझ तले दबकर मर  जाता है। चिलचिलाती धूप और कड़कड़ाती ठंड की परवाह किये बिना किसान दिन-रात मिट्टी से सोना उगाने में लगा रहता है किंतु इस सोने को कभी किसी मंडी का बिचौलिया तो कभी कोई अनुबंधकर्त्ता लूटता है और अंततः राजनीतिक पार्टियाँ कृषि ऋण माफी जैसे हथियारों से इन्हें अपने वोट बैंक का हिस्सा बनती हैं। कृषि ऋण माफी पहली नज़र में तो कृषकों की हितैषी प्रतीत होती है किंतु यह किसी भिखारी को दी गई उस भीख के समान है जो कुछ समय का सुकून तो दे सकती है किंतु थोड़े वक्त बाद उसे लाचार होकर लोगों के सामने हाथ फैलाना ही पड़ता है। आम चुनावों के आते ही कृषि ऋण माफी सुर्खियों में आ जाती है। राजनेता इसकी आड़ में अपनी रोटी सेकते हैं और ऋण माफी का झुनझुना कृषकों के हाथ में पकड़ाकर अपने पक्ष में वोट वसूलते हैं। "
        "माननीय वी. पी. सिंह के काल से शुरू हुई यह कर्ज माफी की व्यवस्था आज कृषकों और स्वयं भारत के लिये एक नासूर बन चुकी है। चूँकि कृषि मूलतः राज्य का विषय है और राज्यों के पास पहले से ही वित्त का अभाव है, परिणामस्वरूप ऋण माफी राज्यों की अर्थव्यवस्था को तहस-नहस कर देती है। ऋण माफी राज्यों के अतिरिक्त संपूर्ण देश की अर्थव्यवस्था को भी अंदर से खोखला करती है। कृषि ऋण माफी में लगने वाले इस पैसे से अनेक कल्याणकारी योजनाएं पूर्ण नहीं हो पाती; रचना संबंधी व्यय में कमी आती है; देश का राजकोषीय घाटा बढ़ता है; एनपीए में डूबे हुए बैंकों की हालत और खराब हो जाती है जिससे बैंक नए उद्यमियों को ऋण नहीं दे पाते और उत्पादन गतिविधियों में कमी के फलस्वरुप संपूर्ण देश की आर्थिक गति मंद पड़ जाती है।"
        "आर्थिक मंदी के दूरगामी परिणामों से विश्व स्तर में भी भारत की अर्थव्यवस्था के प्रति अविश्वास उत्पन्न होता है और विदेशी निवेश में कमी आती है जो कि हमारी अर्थव्यवस्था में गरीबी में आटा गीला होने जैसी परिस्थिति होती है। विभिन्न क्रेडिट रेटिंग एजेंसियों द्वारा भी भारत को खराब क्रेडिट रेटिंग दी जाती है। इस प्रकार कृषि ऋण माफी अर्थव्यवस्था के लिये अत्यंत हानिकारक है।"
        "बहरहाल कृषि ऋण माफी के कुछ सकारात्मक परिणाम भी प्राप्त होते हैं जैसे- कुछ कृषक कर्ज से मुक्ति पाकर उपज में वृद्धि द्वारा एक मज़बूत आर्थिक स्थिति प्राप्त करते हैं। कृषक इस ऋण माफी से बचे हुए पैसे का उपयोग कर कृषि हेतु नई तकनीक खरीद सकते हैं, उच्च गुणवत्ता वाले महँगे अनाज, उर्वरक, कीटनाशक आदि की सक्षमता द्वारा पैदावार में वृद्धि कर स्वयं की स्थिति मज़बूत कर देश में खाद्य सुरक्षा भी सुनिश्चित कर सकते हैं। किंतु यह लाभ मुख्यतः बड़े कृषकों तक ही सीमित रह जाता है।"
        "प्रायः यह देखा गया है कि किसानों की कर्ज माफी कृषकों को कर्ज के दुष्चक्र में ही फँसाने का कार्य करती है। सरकार द्वारा एक बार कर्ज माफी से किसान चंद पलों के लिये राहत की साँस तो ले लेगा किंतु जब उसकी फसल पर मौसम की मार पड़ेगी (बाढ़, सूखा, तुषार अथवा ओलावृष्टि) और उसकी फसल बर्बाद होगी तो वह पाई-पाई के लिये मोहताज हो जाएगा और कर्ज के लिये दोबारा अपनी झोली फैलाएगा।"
        "भारत की 42% भूमि पर कृषि कार्य किया जाता है जो कि विश्व में अमेरिका के पश्चात् द्वितीय स्थान पर है किंतु फिर भी हमारे देश के अन्नदाता की स्थिति अत्यंत दयनीय बनी हुई है। आए दिन समाचार पत्रों में कृषकों की आत्महत्या की खबरें इस भयावह स्थिति का बखान करती है। इस समस्या के मूल में जाकर देखें तो इसके कई कारण नज़र आते हैं।"
        "सर्वप्रथम हमारे देश के कृषकों में तकनीकी जागरूकता का अभाव है तथा वे आज भी परंपरागत तरीके से खेती करते हैं जिससे उन्हें पर्याप्त लाभ की प्राप्ति नहीं होती है। इसके अतिरिक्त वे कीटनाशकों और उर्वरकों का अतिशय प्रयोग भी करते हैं जिससे आर्थिक लागत बढ़ने के साथ-साथ पर्यावरण को भी अत्यंत नुकसान होता है। अज्ञानता के चलते कृषक मृदा की गुणवत्ता के अनुसार फसलों की पैदावार नहीं करते जिससे उत्पादकता पर विपरीत प्रभाव पड़ता है, उदाहरण के लिये पंजाब, हरियाणा आदि राज्यों में पानी की कमी के बावजूद भी चावल की खेती की गई और इसके लिये सिंचाई हेतु नहरों और भूमिगत जल  का अथाह प्रयोग किया गया, जिससे वहाँ की मृदा में लवणता बढ़ गई है तथा अनुपजाऊ कल्लर या रेह भूमि का विकास हो गया है।"
        "कृषकों के अतिरिक्त सरकार भी इस स्थिति के लिए समान रूप से ज़िम्मेदार है। देश में कृषि से संबंधित अवसंरचना का अभाव है। हंगर इंडेक्स में दोयम स्थिति रखने वाले इस भारत में ना जाने कितना अनाज, भंडार गृहों के अभाव में बाहर पड़े-पड़े सड़ जाता है। परिवहन के साधनों में कमी के चलते किसान अपने खेतों से मंडी तक समय पर उत्पाद नहीं पहुँचा पाते जिससे उन्हें उचित कीमत नहीं प्राप्त होती है। "
        "इसके अतिरिक्त जब फसल की बंपर पैदावार होती है तो उस स्थिति में मूल्य इतना गिर जाता है कि किसान की फसल की लागत तक नहीं मिल पाती। किसानों द्वारा सड़कों पर दूध की नदियाँ बहाने की घटनाएँ, मंडियों में प्याज, टमाटर आदि फेंकने की घटनाएँ हमारे देश में बड़ी आम हो गई हैं। बेचारा कृषक अधिक पैदावार पर रोए या हंसे उसे समझ नहीं आता; कैसी विडंबना है ये?"
        "क्या सर्दी क्या गर्मी,"
        "क्या दिन क्या रात, "
        "मेहनत से जिसने दिया संपूर्ण सभ्यता को आधार, "
        "वही अन्नदाता विवश है मरने को लेकर उधार।"
        "कृषि आज लगातार घाटे का सौदा बन रही है इसलिये युवा वर्ग भी कृषि कार्यों के प्रति उदासीन हो गए हैं। देश की लगभग आधी आबादी अपनी आजीविका के लिये कृषि पर निर्भर है किंतु कृषि क्षेत्र का योगदान GDP में महज 14 प्रतिशत है। देश की आधी आबादी के लिये यह रोजी-रोटी का जरिया है, अतः इसमें सुधार अपेक्षित है और ऋण माफी के धन का प्रयोग कर यह सुधार किया जा सकता है। "
        "कृषि क्षेत्र में असीम संभावनाएँ  छुपी हुई हैं  इसके लिये सरकार के सहयोग की आवश्यकता है। सरकार के द्वारा किसान क्रेडिट कार्ड, सॉइल हेल्थ कार्ड, प्रधानमंत्री फसल बीमा योजना, संपदा योजना चलाई जा रही हैं किंतु इनका क्रियान्वयन ठीक से ना हो पाने के कारण इनसे प्राप्त लाभ नगण्य हैं। विभिन्न अध्ययन यह बताते हैं कि न्यूनतम समर्थन मूल्य का लाभ केवल 6% किसान ही उठा पाते हैं। "
        "ऋण माफी के दुष्चक्र से कृषकों को बाहर निकालने हेतु अनुबंध कृषि को बढ़ावा दिया जा सकता है, जिसमें कृषकों की आय निश्चित हो जाएगी। इसके अतिरिक्त खाद्य प्रसंस्करण उद्योगों और मेगा फूड पार्कों द्वारा हम बंपर पैदावार वाली फसलों का समुचित दोहन कर पाएँगे। वहीं ई-नाम जैसे ऑनलाइन प्लेटफॉर्म के द्वारा कृषकों को बिचौलियों से बचाकर उन्हें फसलों का उचित मूल्य प्रदान कर सकते हैं। इसके अतिरिक्त शून्य बजट कृषि, जैविक कृषि, मिश्रित कृषि आदि के द्वारा उत्पादकता में वृद्धि की जा सकती है। किसानों को नई तकनीकों हेतु प्रशिक्षित करने के लिए इस ऋण माफी के रुपए का प्रयोग किया जा सकता है। "
        "वर्ष 2022 तक कृषकों की आमदानी को दोगुनी करने के लक्ष्य की प्राप्ति हेतु छोटे व सीमांत किसानों को अन्य वैकल्पिक रोज़गार भी उपलब्ध कराने की आवश्यकता है; जैसे- पशुपालन, मुर्गी पालन, मधुमक्खी पालन आदि। इसके अतिरिक्त उन्हें कुसुम जैसी योजनाओं से जोड़कर बिजली के खर्च को कम करने हेतु प्रोत्साहित किया जा सकता है। "
        "वस्तुतः लाल बहादुर शास्त्री जी ने नारा दिया था “जय जवान जय किसान” जिसका अर्थ था कि जिस प्रकार जवान सीमा पर गोलियाँ खाकर देश की रक्षा करता है उसी प्रकार एक किसान सर्दी व गर्मी की मार सहकर देश के अंदर देशवासियों की रक्षा करता है। अतः इस अन्नदाता को न तो वोट बैंक बनाने की ज़रूरत है और ना ही ऋण माफी का झुनझुना पकड़ाने की। यदि उसके लिये कुछ करना है तो उसमें इतनी क्षमता का विकास करने की आवश्यकता है कि वह न तो किसी ऋण के बोझ के तले दबे और न ही ऋण माफी के लालच में देश के प्रतिनिधियों का  चयन करे। "
        "अपठित गद्यांश या पद्यांश क्या होते हैं, यह बहुत ही सरल है। जब हमारे पास कोई पाठ्यपुस्तक होती है, तो उसमें कई गद्यांश भी होते हैं। लेकिन अपठित गद्यांश का अर्थ होता है कि उन गद्यांशों को हमें सिर्फ पढ़ना नहीं होता, अर्थात्, हमें उनका मतलब समझना होता है और इसे हम अपनी भाषा में लिखकर उत्तर देना होता है। "
        "ये गद्यांश हमें हमारे पठन कौशल को सुधारने में मदद करते हैं। इस संग्रह में 40 से अधिक अपठित गद्यांश शामिल हैं। हर गद्यांश में रुचिकर विषयों पर आधारित वाक्यांशों का समावेश किया गया है, जो उन परीक्षाओं के प्रश्नों के रूप में प्रयोग किए जा सकते हैं। इन गद्यांशों को पढ़ने के बाद, "
        "आपको प्रतियोगी परीक्षाओं में पूछे जाने वाले गद्यांश पर आधारित प्रश्नों के समाधान करने में सहायता मिलेगी और आपकी वाक्यांशिक क्षमता भी सुधारेगी। यदि आप प्रतियोगी परीक्षाओं की तैयारी कर रहे हैं तो इन अपठित गद्यांशों को नियमित रूप से पढ़ने से आपकी स्वतंत्र विचारधारा एवं विचारशक्ति में वृद्धि होगी। "
        "दिए गए गद्यांश पर आधारित प्रश्न और उत्तर की उचित समय में अभ्यास करने से आप परीक्षा में अपठित गद्यांश के प्रश्नों को सही समय पर उत्तर देने की क्षमता विकसित करेंगे। "
        "हम आशा करते हैं कि इस संग्रह में दिए गए 40+ अपठित गद्यांश आपके प्रतियोगी परीक्षाओं की तैयारी में सहायक साबित होंगे। इन गद्यांशों का पाठन करने के बाद, आपकी प्रतिभा में सुधार होगा और आपको प्रश्नों का सही उत्तर देने की क्षमता विकसित होगी। "
        "उपरोक्त पंक्तियाँ उस बेबस अन्नदाता की बेबसी को उजागर कर रही है जो संपूर्ण विश्व का पेट पालता है और मानव जीवन को बनाए रखने में महत्त्वपूर्ण भूमिका निभाता है किंतु स्वयं कभी मौसम की मार के चलते तो कभी वित्त के अभाव में ऋण के बोझ तले दबकर मर  जाता है। चिलचिलाती धूप और कड़कड़ाती ठंड की परवाह किये बिना किसान दिन-रात मिट्टी से सोना उगाने में लगा रहता है किंतु इस सोने को कभी किसी मंडी का बिचौलिया तो कभी कोई अनुबंधकर्त्ता लूटता है और अंततः राजनीतिक पार्टियाँ कृषि ऋण माफी जैसे हथियारों से इन्हें अपने वोट बैंक का हिस्सा बनती हैं।"
        "कृषि ऋण माफी पहली नज़र में तो कृषकों की हितैषी प्रतीत होती है किंतु यह किसी भिखारी को दी गई उस भीख के समान है जो कुछ समय का सुकून तो दे सकती है किंतु थोड़े वक्त बाद उसे लाचार होकर लोगों के सामने हाथ फैलाना ही पड़ता है। आम चुनावों के आते ही कृषि ऋण माफी सुर्खियों में आ जाती है। राजनेता इसकी आड़ में अपनी रोटी सेकते हैं और ऋण माफी का झुनझुना कृषकों के हाथ में पकड़ाकर अपने पक्ष में वोट वसूलते हैं। "
        "माननीय वी. पी. सिंह के काल से शुरू हुई यह कर्ज माफी की व्यवस्था आज कृषकों और स्वयं भारत के लिये एक नासूर बन चुकी है। चूँकि कृषि मूलतः राज्य का विषय है और राज्यों के पास पहले से ही वित्त का अभाव है, परिणामस्वरूप ऋण माफी राज्यों की अर्थव्यवस्था को तहस-नहस कर देती है। ऋण माफी राज्यों के अतिरिक्त संपूर्ण देश की अर्थव्यवस्था को भी अंदर से खोखला करती है। कृषि ऋण माफी में लगने वाले इस पैसे से अनेक कल्याणकारी योजनाएं पूर्ण नहीं हो पाती; रचना संबंधी व्यय में कमी आती है; देश का राजकोषीय घाटा बढ़ता है; एनपीए में डूबे हुए बैंकों की हालत और खराब हो जाती है जिससे बैंक नए उद्यमियों को ऋण नहीं दे पाते और उत्पादन गतिविधियों में कमी के फलस्वरुप संपूर्ण देश की आर्थिक गति मंद पड़ जाती हैl"
        "आर्थिक मंदी के दूरगामी परिणामों से विश्व स्तर में भी भारत की अर्थव्यवस्था के प्रति अविश्वास उत्पन्न होता है और विदेशी निवेश में कमी आती है जो कि हमारी अर्थव्यवस्था में गरीबी में आटा गीला होने जैसी परिस्थिति होती है। विभिन्न क्रेडिट रेटिंग एजेंसियों द्वारा भी भारत को खराब क्रेडिट रेटिंग दी जाती है। इस प्रकार कृषि ऋण माफी अर्थव्यवस्था के लिये अत्यंत हानिकारक है। "
        "बहरहाल कृषि ऋण माफी के कुछ सकारात्मक परिणाम भी प्राप्त होते हैं जैसे- कुछ कृषक कर्ज से मुक्ति पाकर उपज में वृद्धि द्वारा एक मज़बूत आर्थिक स्थिति प्राप्त करते हैं। कृषक इस ऋण माफी से बचे हुए पैसे का उपयोग कर कृषि हेतु नई तकनीक खरीद सकते हैं, उच्च गुणवत्ता वाले महँगे अनाज, उर्वरक, कीटनाशक आदि की सक्षमता द्वारा पैदावार में वृद्धि कर स्वयं की स्थिति मज़बूत कर देश में खाद्य सुरक्षा भी सुनिश्चित कर सकते हैं। किंतु यह लाभ मुख्यतः बड़े कृषकों तक ही सीमित रह जाता है। "
        "प्रायः यह देखा गया है कि किसानों की कर्ज माफी कृषकों को कर्ज के दुष्चक्र में ही फँसाने का कार्य करती है। सरकार द्वारा एक बार कर्ज माफी से किसान चंद पलों के लिये राहत की साँस तो ले लेगा किंतु जब उसकी फसल पर मौसम की मार पड़ेगी (बाढ़, सूखा, तुषार अथवा ओलावृष्टि) और उसकी फसल बर्बाद होगी तो वह पाई-पाई के लिये मोहताज हो जाएगा और कर्ज के लिये दोबारा अपनी झोली फैलाएगा। "
        "भारत की 42% भूमि पर कृषि कार्य किया जाता है जो कि विश्व में अमेरिका के पश्चात् द्वितीय स्थान पर है किंतु फिर भी हमारे देश के अन्नदाता की स्थिति अत्यंत दयनीय बनी हुई है। आए दिन समाचार पत्रों में कृषकों की आत्महत्या की खबरें इस भयावह स्थिति का बखान करती है। इस समस्या के मूल में जाकर देखें तो इसके कई कारण नज़र आते हैं। "
        "सर्वप्रथम हमारे देश के कृषकों में तकनीकी जागरूकता का अभाव है तथा वे आज भी परंपरागत तरीके से खेती करते हैं जिससे उन्हें पर्याप्त लाभ की प्राप्ति नहीं होती है। इसके अतिरिक्त वे कीटनाशकों और उर्वरकों का अतिशय प्रयोग भी करते हैं जिससे आर्थिक लागत बढ़ने के साथ-साथ पर्यावरण को भी अत्यंत नुकसान होता है। अज्ञानता के चलते कृषक मृदा की गुणवत्ता के अनुसार फसलों की पैदावार नहीं करते जिससे उत्पादकता पर विपरीत प्रभाव पड़ता है, उदाहरण के लिये पंजाब, हरियाणा आदि राज्यों में पानी की कमी के बावजूद भी चावल की खेती की गई और इसके लिये सिंचाई हेतु नहरों और भूमिगत जल  का अथाह प्रयोग किया गया, जिससे वहाँ की मृदा में लवणता बढ़ गई है तथा अनुपजाऊ कल्लर या रेह भूमि का विकास हो गया है। "
        "कृषकों के अतिरिक्त सरकार भी इस स्थिति के लिए समान रूप से ज़िम्मेदार है। देश में कृषि से संबंधित अवसंरचना का अभाव है। हंगर इंडेक्स में दोयम स्थिति रखने वाले इस भारत में ना जाने कितना अनाज, भंडार गृहों के अभाव में बाहर पड़े-पड़े सड़ जाता है। परिवहन के साधनों में कमी के चलते किसान अपने खेतों से मंडी तक समय पर उत्पाद नहीं पहुँचा पाते जिससे उन्हें उचित कीमत नहीं प्राप्त होती है। "
        "इसके अतिरिक्त जब फसल की बंपर पैदावार होती है तो उस स्थिति में मूल्य इतना गिर जाता है कि किसान की फसल की लागत तक नहीं मिल पाती। किसानों द्वारा सड़कों पर दूध की नदियाँ बहाने की घटनाएँ, मंडियों में प्याज, टमाटर आदि फेंकने की घटनाएँ हमारे देश में बड़ी आम हो गई हैं। बेचारा कृषक अधिक पैदावार पर रोए या हंसे उसे समझ नहीं आता; कैसी विडंबना है ये?"
        "जीवन में कोई भी मूर्त या अमूर्त चीज तभी मिलती है, जब उसकी कीमत चुका दी गई हो। ये यूं ही कही गई बात नहीं है, बल्कि इसके पीछे एक आर्थिक सिद्धांत है, अवसर की लागत का सिद्धांत। अवसर की लागत, इसका अर्थ यह है कि किसी चीज को प्राप्त करने के लिए वह कौन सी कीमत या लागत है जो अदा की गई है। एक तरह से देखा जाये तो किसी चीज का त्याग करने के पश्चात बदले में जो भी मिलता है यदि वह उम्मीदों के हिसाब से नहीं हुआ तो इसे अवसर की लागत की तुलना में हानि माना जाता है जबकि उम्मीदों से बेहतर हुआ तो इसे लाभ माना जाता है। यदि हम विश्व में पिछले कुछ दशकों में घटी घटनाओं पर नजर डालें तो पाते हैं कि उपनिवेशवाद के पिंजरे से बाहर निकलकर लोकतंत्र का रास्ता अपनाने वाले कई देश लोकतंत्र को कायम रखने में सफल नहीं हो सके और उन्होंने अवसर की लागत की तुलना में उम्मीदों से कम पाया और हानि उठाई। "
        "इन देशों में या तो सत्ता को पलट दिया गया या सैन्य शासन स्थापित कर दिया गया। उदाहरण के लिए- पाकिस्तान, म्यांमार, ट्यूनीशिया और अन्य छोटे अफ्रीकी देश आदि। ऐसा माना जाता है कि लोकतंत्र एक बहुत महंगा विचार है और इसे जीवित रखने के लिए आर्थिक समृधि, सामाजिक गतिशीलता, शैक्षणिक और वैज्ञानिक प्रगति की आवश्यकता होती है लेकिन भारत के सन्दर्भ में इन बातों को कसौटी पर देखने की आवश्यकता है। औपनिवेशिक शासन से आजादी के बाद से भारत ने खुद को दुनिया के सबसे बड़े लोकतंत्र के रूप में सफलतापूर्वक स्थापित किया है। इसका मतलब यह नहीं है कि भारत में लोकतंत्र के खिलाफ चुनौतियां नहीं हैं बल्कि भारत में लोकतंत्र के अस्तित्व के लिए एक स्वतः विकसित तंत्र प्रांरभ से अस्तित्व में है] जो लोकतंत्र को अक्षुण्ण बनाए हुए है। यदि हम इन बिंदुओं का अन्वेषण करें तो पाते है कि भारत में संतुलित संविधान] सार्वभौमिक मताधिकार तथा निष्पक्ष चुनावों ने राजनीतिक सत्ता का ऐसा व्यवस्थित प्रबंधन किया है जहाँ संपन्न वर्ग के हित भी सुरक्षित है तथा विपन्न वर्ग की सुरक्षा और प्रगति भी प्राथमिकता में है और नीति निर्माण का प्रमुख आधार बनाती है। "
        "ऐसे में शक्तिशाली वर्ग तथा कमजोर वर्ग दोनों का ही लोकतंत्र के विरुद्ध जाने की संभावना कम हो जाती है। भारत में जाति, धर्म, क्षेत्र और भाषा की व्यापक सामाजिक विविधता है लेकिन औपनिवेशिक शासन के खिलाफ राष्ट्रवादी आंदोलनों के कारण स्वतंत्रता-पूर्व से विविधता में एकता का विचार मजबूत हुआ है। स्वतंत्र भारत में अल्पसंख्यकों की सांस्कृतिक स्वायत्तता को सुरक्षित करने के प्रयास किए गए हैं। राज्यों का पुनर्गठन भाषाई आधार पर किया गया है और गैर-हिंदी भाषी राज्यों में हिंदी नहीं थोपी गई है। भारतीय संविधान के अनुच्छेद 30 के अनुसार अल्पसंख्यकों को अपने धार्मिक एवं शैक्षणिक संस्थानों की व्यवस्था करने का अधिकार है। विविध धर्मों और जातियों की उपस्थिति के कारण, राजनीतिक दल भी विविध एजेंडे के साथ उभरे हैं। ये राजनीतिक दल आम नागरिकों के लिए धर्म, जाति और सांस्कृतिक पहचान के साथ उनकी राजनीतिक भागीदारी की जगह बना रहे हैं। यह व्यवस्था टिकट वितरण के समय तथा विभिन्न राजनीतिक दलों में वोट प्राप्त करने हेतु जारी किये जाने वाले घोषणापत्रों में देखी जा सकती है। भारत की जाति व्यवस्था लोकतंत्र में अपने लिए जगह बनाने में सफल साबित हुई है। "
        "अनुसूचित जाति एवं जनजाजि वर्गों के लिए आरक्षण की नीतियों के कारण उन्हें विधायिका और कार्यकारी प्रशासन दोनों में प्रतिनिधित्व के सशक्त अवसर हैं। संवैधानिक व्यवस्था के तहत कार्यपालिका, विधायिका और न्यायपालिका के बीच शक्तियों का स्पष्ट विभाजन है जो एक-दूसरे को संतुलित कर रहे हैं। संतुलन की इस स्थिति को देखते हुए कोई भी संवैधानिक संस्था दूसरे पर हावी होने में सक्षम नहीं है। यह संतुलन निरंकुशता को पनपने नहीं देता। संविधान में यह प्रावधान किया गया है कि राज्य की भूमिका कल्याणकारी हो और वह कमजोर, ग्रामीण तथा गरीब वर्गों के हितों की रक्षा के लिए कार्य करे। यहीं कारण है कि ग्रामीण क्षेत्रों के विकास के लिए हरित क्रांति की शुरूआत सामाजिक-आर्थिक दृष्टि से क्रांतिकारी परिवर्तन लाने के लिए की गई थी। बिजली, पानी, सड़क, ऋण व्यवस्था, श्रम कानून तथा बुनियादी ढांचे का विकास सभी को आगे ले जा रहा है। यह सारी बातें भारत में लोकतंत्र के स्थायित्व के लिए आदर्श रूप को प्रस्तुत करती है लेकिन इसके इतर भारत में लोकतंत्र की स्थिरता इतनी सरल और आसान भी नहीं है। "
        "सार्वभौमिक मताधिकार ने संख्या का महत्व बढ़ा दिया है और गुणात्मक भागीदारी कम कर दी है। ऐसी स्थिति में विभिन्न क्षेत्रों में बहुसंख्यक वर्ग के प्रभुत्व की संभावना बनी रहती है, जो बहुधा संघर्ष का कारण बनती है। गठबंधन की राजनीति में वृद्धि हुई है और कुछ मामलों में राष्ट्रीय महत्व और राष्ट्रीय सुरक्षा के सवालों पर भी आम सहमति बनाना दूर की बात हो जाती है। जाति, धर्म के आधार पर प्रतिनिधित्व बढ़ने से उनमें प्रतिस्पर्धा भी बढ़ी है। इसके कारण अक्सर कानून एवं व्यवस्था की समस्या उत्पन्न हो जाती है, विभिन्न आंदोलन एवं उनके विरोधी आंदोलन लगातार प्रचलित होते रहते हैं जिसके कारण लोक-व्यवस्था को संघर्ष करना पड़ता है। पिछले कुछ दशकों में सामाजिक-आर्थिक असमानता के मानदंड बदल गए हैं और देश के कई राज्यों में नक्सलियों और उग्रवाद के रुप में संकट जगह बनाता रहता है। शहरी गरीबी भी बढ़ रही है और सामाजिक व्यवस्था में अशांति पैदा कर रही है। विभिन्न समुदायों और समूहों के बीच बढ़ते सामाजिक और आर्थिक मतभेद भी लोकतंत्र के सामने गंभीर चुनौतियाँ हैं। भारतीय लोकतंत्र में विभिन्न समूहों के अलग-अलग हित है। "
        "ऐसे में उनके हितों में टकराव होना और जनहित वाले मुद्दे पर पूर्ण सहमति बन पाना संभव नहीं है लेकिन इसके बावजूद भारत में यह संतुलन देखने को मिलता है कि जनसहमति के लिए विभिन्न समूह अपने हितों की प्राथमिकता में पर्याप्त लोचशीलता अपनाते है और संघर्ष की जगह समायोजन और समावेशन की रणनीति को अपनाते है। भारत का इतिहास समावेशन का है, विविध धर्मो, जातियों, समूह एवं वर्गो को यहां ऐतिहासिक रुप से न केवल पनपने और विकसित होने के अवसर मिले है बल्कि भारतीय समाज की संपूर्ण व्यवस्था के रुप में उन्हें स्वीकार किया गया है। इस एकीकरण और समावेशन प्रवृत्ति के दूरगामी प्रभाव के चलते ही हम कह सकते हैं कि अनेक चुनौतियों और विरोधाभाषों के बावजूद भारत का लोकतंत्र सम्मिलित प्रयासों से आगे बढ़ रहा है और और अपनी उपलब्ध क्षमता से नये अवसरों को विकसित कर उम्मीद से बेहतर कर रहा है। इसके साथ ही यह समावेशी प्रगति की नई उम्मीदों को विकसित करने के लिए प्रयासरत है। "
        "गैर सरकारी संगठन (एनजीओ) सरकार और जनता के बीच एक कड़ी है जिसमें दोनों की सहभागिता के बड़े मायने है। आधुनिक NGO के स्वरूप में आने से पहले भी साम्राज्यों में जत्थे या संगठन जनता की मदद के लिए आगे रहते थे। कई न्यायप्रिय राजा भी इस अवधारणा में यकीन रखते थे कि प्रजा और उनके बीच कामकाज का रिश्ता बेहतर बनाने के लिए कोई कड़ी हो जिससे उनका राज मज़बूत हो। फिर भी यह कोई प्रचलित सोच नहीं थी। बाद के वर्षों में लोकतंत्र की स्थापना के बाद गैर सरकारी संगठनों की अवधारणा प्रचलन में आई और ये वाकई जनता को लोकतंत्र में सहभागी बनाने के लिए महत्वपूर्ण भूमिका निभाते रहे। हाशिये पर रहे समुदाय और महिलाओं के लिए गठित एनजीओ परिवर्तनकारी साबित हुए लेकिन अब भी बहुत काम बाकी है। दुनिया में पहली बार पुख्ता तरीके से उन्नीसवीं सदी के मध्य में गैर सरकारी संगठन की सोच को आकार मिला। यह रेड क्रॉस का गठन था। साल 1863 में रेड क्रॉस अंतर्राष्ट्रीय समिति अस्तित्व में आई जो मानवीय मदद और युद्ध के नियमों पर अपना पूरा ज़ोर देती थी। दूसरे विश्व युद्ध के बाद औपचारिक तौर पर पहली बार 1945 में संयुक्त राष्ट्र संघ के संविधान में आर्टिकल 71के तहत गैर सरकारी संगठनों की ज़रुरत को महत्वपूर्ण जगह मिली। इस आर्टिकल ने संघ को इस बात की अनुमति दी कि वह दुनिया भर में मौजूद गैर सरकारी संगठनों के माधयम से अपने काम का नेटवर्क बनाए। "
        "धीरे-धीरे बेहतर आंकड़े जुटाकर ज़रूरी मदद पहुँचाने का नेटवर्क बनता गया। अंतर्राष्ट्रीय विकास और नीति निर्धारण में एनजीओ महत्वपूर्ण भूमिका निभाने लगे। "
        "सरकारों को इससे अलग रखने की वजह भी थी। अधिकतर सरकारें अपनी लोकप्रियता खोने के डर से सही जानकारी देने में पीछे हट जाती थीं और आज भी यही रवैया है। भारत में एनजीओ भारत में 1970 से 80 के बीच गैर सरकारी संगठनों की संख्या में खासी बढ़ोतरी हुई। शिक्षा,स्वास्थ्य,पर्यावरण,कानूनी सलाह और सामाजिक समस्याओं और मुद्दों पर इनका असर भी नज़र आया। यहां तक की कई एनजीओ ने सरकार को जनहित में बेहतर निर्णय के लिए बाध्य भी किया और कई बार संगठनों की सरकार से ठन भी गई। नतीजतन इन पर नियंत्रण के प्रयास भी हुए। सरकार समय-समय पर इन्हें नियंत्रण में रखने के लिए कानून बनाती रही। फिर भी देश में कई मोर्चों पर ये सफल हैं और भारत जैसे विकासशील देश में इनकी भूमिका से इंकार नहीं किया जा सकता। भारत में लगभग 33 लाख गैर-सरकारी संगठन हैं जो वंचित समुदायों के लिये आपदा राहत से लेकर उनकी ज़िन्दगी आसान बनाने के लिए काम कर रहे हैं। बेशक कुछ हैं जो इस आड़ में खानापूर्ति भी करते हैं। लिखी गई बदलाव की कहानी नागरिक समाज की पहल ने देश में कानूनों के बदलाव में योगदान दिया है जिसमें पर्यावरण संरक्षण अधिनियम (1986), शिक्षा का अधिकार अधिनियम (2009), वन अधिकार अधिनियम (2006) और सूचना का अधिकार अधिनियम (2005) शामिल हैं। सूचना के अधिकार की बुनियाद तो राजस्थान के एक गांव से पड़ी थी जहां एक एनजीओ मजदूर किसान शक्ति संगठन सक्रिय था। अरुणा राय इस संगठन की मुखिया थीं। इसके बाद तो सरकार के कामकाज की पारदर्शिता ने क्रांति ही ला दी क्योंकि हर नागरिक को यह जानने का हक़ है कि उसके काम में सरकार को कितना वक्त लग रहा है और योजनाएं कब पूरी होंगी। "
        "आज इलेक्टोरल बॉन्ड्स जिसमें राजनीतिक दलों को चंदा देने की पोल-पट्टी उजागर हुई है ,सर्वोच्च न्यायालय में इसकी याचिका लगाने वाली भी संस्था भी एक एनजीओ ही है। कॉमन कॉज नामक इस संस्था की वजह से ही स्टेट बैंक ऑफ़ इंडिया को चंदा देने वालों के नाम और सूची थमानी पड़ी। बेशक,भारत जैसे विकासशील देश में इनकी भूमिका और ज़िम्मेदारियाँ बहुत अधिक हैं जिन्हें इस तरह समझा जा सकता है अंतर को भरना: गैर सरकारी संगठन सरकार के कार्यक्रमों में खामियों को दूर करने में बड़ी भूमिका अदा करते हैं और उन लोगों तक पहुंचते हैं जो अक्सर राज्य की परियोजनाओं से छूट जाते हैं। मसलन जयपुर में जब नई विधानसभा बनी थी तब बरसों तक वहां काम चला था। सैकड़ों कार्यरत मज़दूरों के बच्चों के लिए वहां अस्थाई स्कूल और झूलाघर बनाए गए। ऐसा एक एनजीओ के प्रयास से ही हो सका था। COVID-19 संकट में प्रवासी श्रमिकों को सहायता प्रदान करना कहां सरकार के बस में था। अचानक लगे लॉक डाउन ने लाखों मज़दूरों को सड़क पर चलने के लिए मजबूर कर दिया था। इसके अलावा वे मानव और श्रम अधिकारों, लैंगिक मुद्दों, स्वास्थ्य देखभाल, पर्यावरण, शिक्षा, कानूनी सहायता और यहाँ तक कि अनुसंधान से संबंधित विविध गतिविधियों में भी शामिल हैं। अधिकार संबंधी भूमिका: समाज में कोई भी बदलाव लाने के लिये सामुदायिक-स्तर के संगठन और स्वयं सहायता समूह महत्वपूर्ण हैं। अतीत में ऐसे ज़मीनी स्तर के संगठनों को बड़ी NGO और अनुसंधान एजेंसियों के साथ जोड़कर सक्षम किया गया है जिनकी बड़ी विदेशी फंडिंग तक पहुंच है। शिक्षा का अधिकार अधिनियम , वन अधिकार अधिनियम, ऐसे ही प्रयासों के परिणाम हैं। "
        "दबाव समूह के रूप में कार्य करना: ऐसे राजनीतिक गैर सरकारी संगठन हैं जो सरकार की नीतियों और कार्यों के विरुद्ध जनता की राय जुटाते हैं।इस तरह के NGO जनता को शिक्षित करने और सार्वजनिक नीति पर दबाव बनाने में सक्षम हैं, वे लोकतंत्र में महत्त्वपूर्ण दबाव समूहों के रूप में कार्य करते हैं। वे ज़मीनी स्तर के सरकारी अधिकारियों के प्रदर्शन पर जवाबदेही के लिये सामुदायिक प्रणाली लागू करते हैं। वे गुणवत्ता सेवा की मांग के लिये गरीबों को संगठित और जागरूक करते हैं।नर्मदा बचाओ आंदोलन एक ऐसा आंदोलन था जो नदी पर बनने वाले सरदार सरोवर बांध की ऊँचाई कम कराना चाहता था ताकि ग्रामीण रहवासियों की ज़मीन और घर बचाए जा सके। तमाम प्रयासों के बावजूद बांध बना, गांव वालों के घर भी डूब में आए। हरसूद नाम का एक पूरा शहर डुबो दिया गया।बेशक दबाव समूह को बेहतर कार्य योजना की आवश्यकता हमेशा रहती है, तभी विकास भी सभी को साथ लेके चल सकता है। अब नहीं कहा जाता डायन सामाजिक मध्यस्थ के रूप में: समाज में परिवर्तन के अपेक्षित परिणाम प्राप्त करने के लिये समाज के भीतर प्रवेश ज़रूरी है और यह विश्वास हासिल करके ही किया जा सकता है।भारतीय संदर्भ में जहां लोग अभी भी अंधविश्वास, कुरीतियों के दलदल में फंसे हुए हैं, वहाँ NGO उत्प्रेरक के रूप में कार्य करते हैं और लोगों में जागरूकता पैदा करते हैं। एनजीओ के प्रयासों का ही परिणाम रहा कि महिला सशक्तिकरण के लिहाज़ से राजस्थान बड़े परिवर्तन का साक्षी बना। यहाँ के ग्रामीण क्षेत्रों में आज भी स्त्री को डायन कहकर प्रताड़ित किया जाता है। अकेली, विधवा या अपने दम पर जीने वाली महिला को डायन कह कर समाज में तिरस्कृत करने के कई उदाहरण मौजूद हैं । यहां तक कि उन्हें गांव छोड़ने के लिए भी मजबूर किया जाता है। आज एक एनजीओ की लम्बी लड़ाई के बाद प्रदेश में डायन कहना अपराध की श्रेणी में आता है। "
        "बेहतर काम के बावजूद क्या वजह है कि एनजीओ की विश्वसनीयता पर संदेह पैदा हो रहा है ? विश्वसनीयता में कमी: चंद घटनाओं से गैर सरकारी संगठनों की विश्वसनीयता की साख में कमी आई लेकिन इसके लिए सबको कठघरे में नहीं खड़ा किया जा सकता। देश और समाज को इनकी ज़रूरत हमेशा रहेगी। पिछले कुछ वर्षों के दौरान कई संगठनों ने मुहिम शुरू की है जो गरीबों की मदद करने के लिये काम करने का दावा करते हैं। उनमें से कुछ NGO दानदाताओं से पैसे लेते हैं और मनी लॉन्ड्रिंग गतिविधियों में भी शामिल हो सकते हैं। वैसे भारत में गैर सरकारी संगठन आयकर से मुक्त हैं। भारत में हर 400 लोगों के लिये लगभग एक NGO है। सभी गैर-सरकारी संगठन महत्वपूर्ण सामाजिक कल्याण कार्यों में ही संलग्न है ऐसा नहीं कहा जा सकता। पारदर्शिता की कमी: भारत के गैर-सरकारी संगठनों की संख्या और इस क्षेत्र में पारदर्शिता और जवाबदेही की कमी भी एक मुद्दा है जिसमें सुधार की आवश्यकता है। इसके अलावा गैर-सरकारी संगठनों के खिलाफ भ्रष्टाचार के आरोप भी हैं। कुछ गैर-सरकारी संगठनों को धन की हेराफेरी में लिप्त पाए जाने के बाद ब्लैकलिस्ट किया गया था। यहां यह भी नहीं भूलना चाहिए कि सरकार उन गैर-सरकारी संगठनों को हमेशा निशाना बनाना चाहती है जो सरकार के एजेंडे के हिसाब से माकूल नहीं होते हैं। कठोर रवैया: देखा गया है कि संगठन सरकार की गलत नीतियों के खिलाफ जनता को जागरूक करते हैं,सवाल उठाते है,उनके ख़िलाफ़ सरकार बदले की भावना से भी काम करती है मानवाधिकारों के लिए 150 देशों में सक्रिय एमनेस्टी इंटरनेशनल से भारत सरकार कि ऐसी ही खींचतान देखी गई। "
        "यहाँ बेंगलुरु और दिल्ली में इनके कार्यालयों पर छापे डाले गए। भारत के इंटेलिजेंस ब्यूरो की एक रिपोर्ट ने ग्रीनपीस, कॉर्डैड, एमनेस्टी, और एक्शन एड जैसे एनजीओ पर भारत के सकल घरेलू उत्पाद को 2-3% प्रतिवर्ष कम करने का आरोप लगाया। बदला गया कानून साल 2020 में संसद ने विदेशी मुद्रा विनियमन अधिनियम (फॉरेन करेंसी रेगुलेशन एक्ट, FCRA,2010 में कुछ संशोधन प्रस्तावित किये । सरकार के अनुसार इन संशोधनों का उद्देश्य गैर-सरकारी संगठनों यानी NGO के कामकाज में पारदर्शिता लाना है लेकिन इन नए नियमों ने गैर-सरकारी संगठनों, शैक्षिक और अनुसंधान संस्थानों के लिये प्रतिकूल हालात पैदा कर दिए हैं, खासकर जिनके पास विदेशी संस्थाओं के साथ वित्तीय भागीदारी है। ऐसे में भारत के विकास में गैर-सरकारी संगठनों की भूमिका को देखते हुए गैर-सरकारी संगठनों की स्वायत्तता और गैर-कानूनी गतिविधियों में लिप्त गैर-सरकारी संगठनों की जाँच करने के लिये सरकार की अनिवार्यता के बीच संतुलन बनाने की बेहद आवश्यकता है। "
        "ऐसा नहीं होना चाहिए की एक बड़ी आबादी बंद गलियारों में धकेल दी जाए। सरकार को अगर शक है तो नई संस्थाओं को प्रोत्साहित किया जाना चाहिए। कानून में संशोधन के प्रमुख बिंदु -अब कुल विदेशी चंदे में से 20% से अधिक को गैर-सरकारी संगठनों द्वारा प्रशासनिक व्यय नहीं करने का प्रावधान किया गया है। -नए संशोधन के अंतर्गत NGO का विदेशी अनुदान के संबंध में दिल्ली शाखा में भारतीय स्टेट बैंक में खाता होना आवश्यक है। -यह विदेशी मुद्रा विनियमन अधिनियम के अंतर्गत प्राप्त अनुदानों को किसी अन्य संगठन को हस्तांतरित करने पर भी प्रतिबंध लगाता है। -यह गृह मंत्रालय को व्यापक अधिकार देता है कि वह एक गैर सरकारी संगठन के FCRA प्रमाण पत्र को रद्द कर सकता है।'ग्लोबल विलेज' और एनजीओ गैर-सरकारी संगठनों के लिए यह महत्वपूर्ण है कि वे न केवल अपने काम बल्कि अपनी वित्तीय स्थिति में भी उच्च स्तर की पारदर्शिता हासिल करें और उसे बनाए रखें। गैर सरकारी संगठनों को अपनी आय और व्यय को सार्वजनिक जांच के लिये खुला रखने की आवश्यकता है। वैसे किसी NGO की विश्वसनीयता का निर्धारण धन के स्रोत, देशी या विदेशी के पैमाना के पर नहीं किया जा सकता है। साथ ही सरकार को यह महसूस करना चाहिये कि राष्ट्रीय सीमाओं के पार विचारों और संसाधनों का सहज आदान-प्रदान वैश्विक समुदाय के कामकाज के लिये बेहद आवश्यक है और इसे तब तक हतोत्साहित नहीं किया जाना चाहिए जब तक कि यह मानने का कारण न हो कि धन का उपयोग अवैध गतिविधियों में सहायता के लिये किया जा रहा है। "
        "आज दुनिया एक 'ग्लोबल विलेज' की भांति व्यवहार कर रही है। पूरी दुनिया के लोग एक होकर इस दुनिया से युद्ध और पर्यावरण के बढ़ते खतरे से बचा सकते हैं और गैर सरकारी संगठन ही इसमें बड़ी भूमिका निभा सकते हैं। वह स्वीडिश किशोरी ग्रेटा थनबर्ग ही थी जिसने दुनिया के बड़े नेताओं को जलवायु परिवर्तन के खतरे पर काम करने के लिए मजबूर कर दिया था।"
        "इंदौर का रहने वाला मानस बेंगलुरु की एक मल्टीनेशनल कंपनी में काम करता है और टू बीएचके के फ्लैट में अपनी पत्नी और दो बच्चों के साथ रहता है। आज मानस ऑफिस से देर से घर पहुँचा है। दिन भर की थकान और ऑफिस की जद्दोजहद के बाद वह अपने किचन में जाता है जहाँ उसे पानी की खाली बोतलें दिखती हैं। पत्नी से पूछने पर पता चलता है कि दिन भर उपयोग के लिए मिला पानी खत्म हो गया है। मानस अपने बगल वाले फ्लैट में पानी मांगने जाता है लेकिन निराश होकर वापस आ जाता है क्योंकि उस परिवार की स्थिति भी वैसी ही है। यही हाल बेंगलुरु में रहने वाले हर परिवार की है जिनके लिए पानी पेट्रोल से भी ज़्यादा कीमती हो गया है। सोचने की बात यह है कि ये हाल बेंगलुरु जैसे शहर का है जिसे भारत की सिलिकन वैली कहा जाता है। बड़ी बड़ी इमारतों और कंक्रीट के जंगलों की चकाचौंध से गुलजार इस शहर में पैसा, रहने लायक घर और आराम की हर चीज है पर जीवन के लिए जरूरी जल नहीं है। फिर शहरीकरण का औचित्य ही क्या रह जाएगा जब जीवन की मूलभूत सुविधाएं ही न मिलें। तकनीकी और विकास की जुगलबंदी ने शहरीकरण को अनिवार्य आवश्यकता बना दिया है। पर जैसी तस्वीर मन मष्तिष्क में शहरों को लेकर उभरती है स्थितियां उससे उलट देखने को मिल रही हैं। "
        "आज के शहर अनियंत्रित विकास, हॉउसिंग की समस्या, बेरोजगारी, बेतरतीब प्रवासन, स्वास्थ्य सुविधाओं की असमान उपलब्धता और गरीबी से जूझ रहे हैं। मशहूर शायर खालिद इबादी की ये पंक्तियाँ उपर्युक्त परिस्थितयों पर सटीक बैठती हैं- शहर का भी दस्तूर वही जंगल वाला खोजने वाले ही अक्सर खो जाते हैं। आसान शब्दों में कहें तो शहरीकरण का तात्पर्य ग्रामीण क्षेत्रों से शहरी क्षेत्रों में जनसँख्या की आवाजाही से है। शहरीकरण आर्थिक उन्नति का एक महत्वपूर्ण घटक बन गया है। दुनिया के अन्य देशों की तरह भारत में भी अवसरों की तलाश में बड़ी संख्या में लोग गाँवों और कस्बों से नगरों व शहरों में रहने आए हैं। शहर इतनी बड़ी युवा आबादी की आकांक्षाओं को पूरा करने के हॉट स्पॉट बन गए हैं। बात अच्छी शिक्षा, बेहतर स्वास्थ्य सुविधाओं की हो या ट्रांसपोर्टेशन और संचार की शहर हर मामले में गाँवों और कस्बों से बेहतर स्थति में होते हैं। आज दो तिहाई से ज्यादा योगदान देकर शहर देश की अर्थव्यवस्था की रीढ़ की हड्डी बन गए हैं जिन्हें ग्रोथ का इंजन कहना गलत नहीं होगा। इन सब खूबियों के चलते गाँवों और कस्बों से होने वाले प्रवासन से नगरों और शहरों पर दबाव बढ़ा है जिससे अनियोजित विस्तार को गति मिली है। जिसका परिणाम प्रदूषण, स्लम, भूजल दोहन, भूमि उपयोग पैटर्न में बदलाव ने शहरों को ऊर्ध्वाधर और क्षैतिज दोनों तरह से प्रभावित किया है। वहीं, भारत में होने वाला शहरीकरण बेहतर आर्थिक आधार और जरूरी औद्योगिकीकरण के बिना हुआ है और कृषि में जड़ता व उसमें अस्थिर प्रवत्ति और क्षेत्रीय विविधीकरण (sectoral diversification) की कमी के कारण भी गाँव से शहरों की ओर लोगों का रुझान तेजी से बढ़ा है। "
        "हमने ऊपर देखा कि बेहतर भविष्य के लिए मानस बेंगलुरु जैसे बड़े शहर में रहने आया पर अनियोजित शहरीकरण से उपजी भयावह स्थिति ने उसे अपने फैसले पर सोचने के लिए मजबूर कर दिया। अब हम सतत विकास को न अपनाने से शहरों में उत्पन्न होने वाली चुनौतियों और उनके समाधानों को जानेंगे- बढ़ता प्रवासन और कमजोर अवसरंचना प्रवासन के कारण शहरी आबादी में 40 प्रतिशत की वृद्धि देखने को मिली है, जिससे ग्रामीण क्षेत्रों की निर्धनता (rural poverty) शहरी क्षेत्रों की निर्धनता में बदल गयी है। प्रवासन में भी एक पैटर्न देखा गया हैं, लोग उन शहरों की ओर रुख करते हैं जहाँ उन्हें आर्थिक अवसर ज्यादा मिलते हैं। जिससे इन शहरों पर अवसरंचना और संसाधनों का इतना ज्यादा बोझ पड़ता है कि नए निर्माण की जगह मौजूदा अवसरंचना व संसाधनों का भी क्षरण होने लगता है, इसे 'अर्बन डिके' कहा जाता है। सयुंक्त राष्ट्र के संधारणीय विकास लक्ष्य 11 के तहत मानव बस्तियों को बसाते समय समावेशन, सुरक्षा, टिकाऊपन और उनकी प्रतिरोधकता का ध्यान रखा जाए। इन बिंदुओं पर ध्यान न देने के कारण अनियोजित तरीके से शहरीकरण हो रहा है जिससे असमानता, बेरोजगारी, गरीबी शोषण, गुणवत्तापूर्ण जीवन के आभाव के साथ बड़ी संख्या में झुग्गी बस्तियाँ शहरों में देखने को मिलती हैं। "
        "एक रिपोर्ट के मुताबिक स्लम में रहने वाली 38 प्रतिशत जनसँख्या दस लाख से अधिक आबादी वाले शहरों में है जो शहरी जनसँख्या का करीब 17.4 प्रतिशत है। कोविड के दौरान धारावी में स्थित स्लम में बड़ी संख्या में लोग प्रभावित हुए जिससे प्रशासन को कोविड प्रबंधन में काफी परेशानियों का सामना करना पड़ा। कहना सही ही होगा भले ही शहरी क्षेत्रों को आज 'इकोनॉमिक पावरहाउस' कहा जाता हो पर अपर्याप्त हरित आवरण न होने के कारण वे 'इकोलॉजिकल ब्लैकहोल्स' जैसे हो गए हैं। खालिद सिद्द्की का यह शेर शहरों की स्थिति को संजीदगी से बयां करता है- इक और खेत पक्की सड़क ने निगल लिया इक और गाँव शहर की वसुअत में खो गया। बेरोजगारी शहरी क्षेत्रों में बेरोजगारी की समस्या बीते कुछ समय में काफी बढ़ी है। कृषि क्षेत्र में न खपने वाली आबादी शहरों के असंगठित क्षेत्र में कार्य करने वाले लोगों का एक बड़ा भाग है। "
        "शिक्षा और कौशल के निम्न स्तर के कारण बाजार में मौजूद अवसरों तक उनकी पहुँच नहीं हो पाती है। वहीं, व्यवसायों में ऑटोमेशन और मशीनों के इस्तेमाल से नौकरियों के अवसरों में कमी आयी है और आर्टिफिशियल इंटेलिजेंस व रोबोटिक्स ने नयी चुनौतियों को जन्म दिया है। अधिक संख्या में गाँवों से शहरों में आने वाली अकुशल आबादी को शहरी अर्थव्यवस्था संभाल पाने में सक्षम नहीं होती है, जिससे बेरोजगारी में बढ़ोतरी होती है। इससे शहर में होने वाले अपराध भी बढ़ते हैं। इस समस्या से पार पाने के लिए युवाओं को आज की बाजार माँग के हिसाब से कौशल प्रदान किए जाएं, जिससे देश की जननांकीय विविधता का लाभ उठाया जा सके और 5 ट्रिलियन की अर्थव्यवस्था के सपने को साकार किया जा सके। गरीबी और भुखमरी शहरों में बेहतर जीवन के लिए जरूरी आवश्यकताएँ भी समान रूप से सबको नहीं मिल पाती हैं। अंतर्राष्ट्रीय मुद्रा कोष (आईएमएफ) के अनुसार, ''शहरीकरण की प्रक्रिया से शहरी निर्धनता के मुकाबले ग्रामीण निर्धनता ज्यादा बढ़ी है।'' तेजी से बढ़ रही शहरी आबादी में कुछ ही लोग अवसरों का लाभ उठा पाते हैं बाकी को हाशिए की ज़िंदगी जीनी पड़ती है। पूरे भारत में शहरी जनसँख्या में गरीबी 25 प्रतिशत से भी ज्यादा है और शहरों में रहने वाले 8 करोड़ से ज्यादा लोगों की आय गरीबी रेखा से भी नीचे है। आज के शहरीकरण ने इंडिया और भारत की खाई को और चौड़ा कर दिया है। बढ़ता कचरा शहरों में हुई तीव्र जनसंख्या वृद्धि ने ठोस अपशिष्ट की मात्रा को कई गुना बढ़ा दिया है। और इस कचरे ने लोगों के समक्ष कई गंभीर स्वास्थ्य समस्याएँ पैदा की हैं। दिल्ली के गाजीपुर में कूड़े का पहाड़ इसका जीता जागता उदाहरण है। "
        "बेंगलुरु जैसे शहर में ही हर दिन 5000 टन ठोस अपशिष्ट उत्पन्न होता है, जबकि निपटान कुछ हजार टन का ही हो पाता है। इतनी बड़ी मात्रा में उत्पन्न अपशिष्ट का संग्रहण, परिवहन और निपटान ने नगर निगमों पर अतिरिक्त दबाव डाला है। परिवहन भारतीय शहर भीड़, जाम, प्रदूषण, रोड हादसों और परिवहन तक पहुँच में असमानता के लिए जाने जाते हैं। आय बढ़ने से लोगों की खरीद क्षमता में इजाफा हुआ है और खुद के वाहन होने से सार्वजनिक परिवहन में उनकी दिलचस्पी कम हो गयी है। वहीं, अच्छी सड़कों और बेहतर सार्वजनिक परिवहन सुविधाओं ने लोगों को काम के लिए शहरों में आना आसान कर दिया है, जिससे सार्वजनिक परिवहन में दबाव काफी बढ़ा है। इससे शहरों में ट्रैफिक जाम की समस्या आम हो गयी है। बेढंगे तरीके से हुए शहरीकरण के कारण निम्न आय वर्ग के लोग शहर की परिधि में रहने को मजबूर हो गए हैं, जिससे परिवहन तक पहुँचने में उन्हें समय और पैसा दोनों ज्यादा खर्च करना पड़ता है। इसके अलावा सार्वजनिक परिवहन में सुरक्षा सबसे बड़ा मुद्दा रहा है खासकर महिलाओं के संदर्भ में। इससे उनकी उत्पादकता और करियर पर नकारत्मक असर देखने को मिला है। "
        "प्रदूषण और आपदाएँ आए दिन खबरों में सुनने को मिलता है कि चेन्नई और दिल्ली जैसे शहरों में बाढ़ का पानी घर तक आ गया; सुनने में थोड़ा अजीब लगता है क्योंकि हमारे मन मस्तिष्क में इन शहरों की छवि एकदम अलग बनी हुई है। यह सब अनियोजित शहरीकरण का ही परिणाम है। इसके अलावा, कंक्रीटीकरण ने शहरों को हीट आईलैंड में बदल दिया है। वर्षा जल के संचयन में कमी, झीलों के अतिक्रमण और पेड़ों की अनियंत्रित कटाई ने शहरों में आपदाओं को बढ़ावा दिया है। साथ ही, अवैध खनन और आपर्टमेंट कल्चर के कारण झीलों और तालाबों पर अतिक्रमण करके निर्माण किया जा रहा है जिससे लोगों को पीने और आम जरूरतों के लिए पानी की किल्लत का सामना करना पड़ रहा है। जोधपुर, बेंगलुरु, चेन्नई और कोल्लम जैसे शहर इसके जीते जागते उदाहरण हैं। "
        "वहीं, अवैध फैक्ट्रियाँ, बढ़ते निजी वाहन और धूल कणों में बढ़ोतरी ने वायु प्रदूषण को अलग स्तर पर पहुँचा दिया है। आज प्रदूषण के मामले में विश्व के टॉप 20 शहरों में भारत के 14 शहर शामिल हैं। शिकागो विश्वविद्यालय की एक रिपोर्ट के मुताबिक, उच्च वायु प्रदूषण के चलते दिल्ली के लोग अपने जीवन के औसतन 9.7 साल गंवा देते हैं। मानवीय संबंध आर्थिकी के इस दौर में आज मानवीय संबंध कहीं पीछे छूट गए हैं। इसका सबसे बड़ा प्रभाव सयुंक्त परिवार की व्यवस्था में टूटन के रूप में देखने को मिला है। इसके कारण बढ़ते उपभोक्तावाद और उच्च जीवनशैली की लालशा है जिससे व्यक्ति पर कार्य दबाव बढ़ा है और वह खुद से ही कट गया है। जिससे शहरों में अवसाद, नशा और अपराध बढ़ें हैं। और मानसिक स्वास्थ्य समस्याएँ गंभीर रूप ले रही हैं। किसी ने खूब लिखा है- खामोश शहर की चीखती रातें सब चुप हैं पर कहने को हजार बातें। टिकाऊ शहरीकरण ही सतत विकास की कुँजी है। आने वाले वर्षों में शहरीकरण के प्रमुख रुझानों को समझना सतत विकास के लिए 2030 के एजेंडे के कार्यान्वयन के लिए महत्वपूर्ण है। आज जब विश्व में शहरीकरण तीव्र गति से हो रहा है तब शहरी विकास को सतत विकास के उचित प्रबंधन के जरिए ही साधा जा सकता है वरना इतनी बड़ी जनसँख्या की आकांक्षाओं को पूरा कर पाना मुश्किल होगा। वहीं, ऐसी नीतियाँ बनाए जाने की जरूरत है, जिसमें शहर और गाँवों में एक जुड़ाव बन सके जो तीव्र गति से हो रहे प्रवासन को रोकने में मदद करेगा। साथ ही शहरीकरण का फ्रेमवर्क ऐसा बनाया जाए जिसमें विकास का लाभ सब तक पहुँचे। सरकार को भी नगर पालिका और नगर निगमों को जरूरी वित्त उपलब्ध करवाना चाहिए जिससे विकास का लाभ शहर में रह रहे अंतिम व्यक्ति तक पहुँच सके। "
        "सतत विकास से हटकर जिस तरह से शहरीकरण हो रहा है उसने ग्रोथ और पर्यावरण के बीच संतुलन की बहस को फिर से केंद्र में ला दिया है। अगर विकास की कीमत जल जंगल और जमीन हैं जो इस धरती पर जीवन का आधार हैं तो हमें जल्द ही किसी निर्णायक नतीजे पर पहुँचकर सतत और अनियंत्रित विकास में से किसी एक को चुनना पड़ेगा जिससे आने वाली पीढ़ियों को हम हरे-भरे शहर सौंप सकें। "
        "हम में से अधिकांश के लिये चिकित्सालय के भीतर की पहली स्मृति उस समय की होती है, जब हमें बालपन में किसी गंभीर बीमारी से बचने के लिये टीका (Vaccine) लगवाने ले जाया जाता था। यदि यह टीका न लगे तो हम एकाधिक लाइलाज बीमारियों के प्रति सुभेद्य हो जाते हैं। अभी भी अनेक ख़तरनाक बीमारियों से बचने का एकमात्र और सर्वश्रेष्ठ इलाज बचपन में लगवाया गया टीका ही है। इंसान ही नहीं, पशुओं व मवेशियों के लिये भी टीके उतने ही महत्त्वपूर्ण हैं। यदि हम अपने आसपास ग़ौर से देखें तो पाएंगे कि घरेलू पशुओं व मवेशियों को नियमित अंतराल पर टीके लगवाए जाते हैं, जिससे कि वे स्वयं भी बीमारियों से बचें व अपने आसपास के मानवों को भी संक्रमित न करें। इस प्रकार से सभी के लिये टीके की महत्ता किसी से छिपी नहीं है। हालाँकि 2020 में जब दुनिया को एकाएक कोरोना वायरस के रूप में एक अनजान महामारी ने घेर लिया तब इसका इलाज खोजने की जद्दोजहद में संसार के समक्ष वैक्सीन की महत्ता पुनः रेखांकित हुई। जब यह महामारी अपने चरम पर थी तब विश्वभर में सभी के लिये सबसे बड़ी प्राथमिकता इसके लिये वैक्सीन का निर्माण करना बन गया। इसके लिये किया गया अथक परिश्रम रंग भी लाया और भारत व USA सहित कुछ प्रमुख देशों की फार्मास्यूटिकल कंपनियों ने वैक्सीन बना ली और दुनिया ने राहत की साँस ली। हालाँकि कोरोना के प्रभाव की सबसे भयावह अवधि बीत जाने व देश-दुनिया के अधिकांश लोगों द्वारा कोविड वैक्सीन ले लिये जाने के पश्चात् वैक्सीन से संबंधित कुछ समस्याओं की ख़बरें आना शुरू हुई हैं। इसी क्रम में पिछले कुछ समय से कोविड वैक्सीन मुहैया कराने वाली विश्वविख्यात फार्मा कंपनी एस्ट्राज़ेनेका चर्चा में है। दरअसल हाल ही में एस्ट्राज़ेनेका ने दुनियाभर से अपनी कोविड-19 वैक्सीन की खरीद-बिक्री पर रोक लगाने का फैसला किया है। इसमें भारत में बनाई गई कोविशील्ड वैक्सीन भी शामिल है। "
        "यूके हाईकोर्ट के समक्ष एस्ट्राज़ेनेका ने पहली बार स्वीकार किया है कि उनकी कोविड-19 वैक्सीन से विरलतम मामलों में दुष्प्रभाव हो सकते हैं। एस्ट्राज़ेनेका ने माना है कि उनकी कोविड-19 वैक्सीन से थ्रोम्बोसाइटोपेनिया सिंड्रोम (TTS) जैसे साइड इफेक्ट्स हो सकते हैं। इस संदर्भ में वैक्सीन का इतिहास, इसके बनने की प्रक्रिया व प्रयोजन समझना बेहद महत्त्वपूर्ण हो जाता है। दरअसल किसी संक्रामक बीमारी के विरुद्ध प्रतिरोधक क्षमता विकसित करने के लिये जो दवा इंजेक्शन, ड्रॉप्स या किसी अन्य रूप में दी जाती है, उसे ‘टीका’ (vaccine) कहते हैं और इसे देने की प्रक्रिया टीकाकरण (Vaccination) कहलाती है। टीकाकरण बीमारी से बचने का एक सरल, कम लागत वाला, सुरक्षित और प्रभावी तरीका है। टीके मानव शरीर की प्रतिरक्षा प्रणाली को एंटीबॉडी बनाने के लिये प्रशिक्षित करते हैं, यह प्रक्रिया ठीक वैसे ही काम करती है जैसे बीमारी के संपर्क में आने के वक्त होता है। वैक्सीन संक्रमणों के प्रति प्रतिरोध पैदा कर शरीर की प्राकृतिक सुरक्षा करती है। ज़्यादातर वैक्सीन इंजेक्शन के रूप में दी जाती हैं क्योंकि इनमें मौजूद दवा आँतों द्वारा आसानी से अवशोषित कर ली जाती है,और कुछ वैक्सीन्स आहारनली के माध्यम से भी दी जाती हैं। विश्व स्वास्थ्य संगठन (WHO) के मुताबिक सभी आयु वर्गों में हर साल 20 से 30 लाख मौतें टीकाकरण के दम पर रोकी जा रही है। चेचक दुनिया की पहली बीमारी थी जिसके टीके की खोज हुई। 1796 में इंग्लैंड के ग्लॉस्टरशायार में एक डॉक्टर एडवर्ड जेनर ने एक परीक्षण किया, जिसमे उन्होंने पाया कि जिसको काउपॉक्स (एक वायरस जो मवेशियों से इंसान तक फैलता है) हुआ होगा वह चेचक से प्रतिरक्षित रहेगा , इसके परीक्षण के लिये उन्होंने सारा नेलम्स नाम की एक दूधवाली से कॉउपॉक्स के वैसीकल्स लिये जिससे उन्होंने जेम्स फिप्स नामक आठ साल के लड़के को संक्रमित किया, और दो महीने बाद उन्होंने उसे चेचक का टीका लगाया और उसे चेचक नहीं हुआ। "
        "यह प्रक्रिया वेरियोलेशन या इनोक्युलेशन कहलाती है , यह टीका लगाने की वह विधि थी, जिसका उपयोग सबसे पहले किसी रोगी या हाल ही में वेरियोलेटेड व्यक्ति से ली गई सामग्री के साथ चेचक के खिलाफ व्यक्तियों को प्रतिरक्षित करने के लिये किया जाता था, इस उम्मीद में कि हल्का, लेकिन सुरक्षात्मक, संक्रमण होगा। इस सफल प्रयोग के बाद 1801 तक लगभग 100,000 से अधिक लोगों को चेचक के विरुद्ध टीका लगाया गया था। इसके बाद गाय के लिये इस्तेमाल होने वाले लैटिन शब्द ‘वैक्सा’ से ही टीके को अंग्रेजी नाम वैक्सीन दिया गया। भारत में पहली स्मॉलपॉक्स वैक्सीन 1802 में वर्तमान मुंबई में 3 साल की बच्ची ऐना डस्टहॉल को लगाई गई थी। चेचक के टीके से गंभीर रोगों के प्रतिरोध की जो यात्रा शुरू हुई थी वह दुनियाभर में अब तक 25 सुरक्षित और प्रभावी टीकों के विकास तक पहुँच चुकी है। इसी बिंदु पर यह समझना भी महत्त्वपूर्ण है कि वास्तव में वैक्सीन बनती कैसे है? तो सबसे पहले शरीर की एंटीबॉडी विकसित करने में मदद करने के लिये प्रतिरक्षा प्रतिक्रिया को उत्तेजित करने में सक्षम पदार्थ एंटीजन की पहचान करने के लिये प्रयोगशाला परीक्षण किया जाता है। इसके पश्चात् प्री ‘क्लिनिकल ट्रायल’ का चरण होता है। इस स्तर पर कोशिकाओं, ऊतकों और जानवरों पर विभिन्न प्रयोग किये जाते हैं। यह टीके की प्रभावकारिता, टीका कैसे लगाया जाए, रोगी की प्रभावी खुराक और यह प्रतिरक्षा प्रतिक्रिया (Immunogenicity) में कितना प्रभावी ढंग से योगदान देता है, यह तय करता है। किसी टीके को क्लीनिकल चरण में आगे बढ़ने की मंजूरी मिलने के बाद, यह मानव परीक्षण के लिये सुरक्षित होता है। उसके बाद टीके की प्रभावकारिता, दुष्प्रभाव , खुराक और प्रतिरक्षा प्रतिक्रिया का आकलन किया जाता है। इस चरण को ‘नैदानिक विकास’ कहा जाता है। सभी परीक्षणों को सफलतापूर्वक संपन्न करने के बाद वैक्सीन को प्राधिकारी द्वारा अनुमोदित किया जाता है। "
        "एक बार जब टीका जनता के लिये उपलब्ध हो जाता है, तो टीका निर्माता किसी भी प्रतिकूल घटना से बचने के लिये टीके की प्रभावकारिता की निगरानी करना जारी रखता है। यह सुनिश्चित करने के लिये कि टीका जनता के लिये स्वस्थ है। उपर्युक्त प्रक्रिया के बाद वैक्सीन का पेटेंट कराया जाता है। पेटेंट एक अंतरराष्ट्रीय व्यवस्था है , इसके तहत अगर कोई कंपनी सबसे पहले कोई यूनिक प्रोडक्ट बनाती है और वो चाहती है कि इस प्रोडक्ट की तकनीक किसी और के पास न हो और कोई उसकी नक़ल न कर सके तो वह विश्व व्यापार संगठन (WTO) में इसके पेटेंट के लिये आवेदन करती है। यदि WTO की जाँच में यह साबित हो जाता कि यह प्रोडक्ट पहले नहीं बना है और इसकी तकनीक यूनिक है तो संबंधित कम्पनी को उस प्रोडक्ट के पेटेंट का अधिकार दे दिया जाता है। "
        "वैक्सीन का इतिहास व उसकी निर्माण प्रक्रिया जान लेने के पश्चात् हालिया विमर्श पर लौटना प्रासंगिक है, जो कि कोविड की वैक्सीन के चलते निरंतर चर्चा में बना हुआ है। ध्यातव्य है कि जब 2020 में कोरोना महामारी ने दुनिया को अपनी चपेट में ले लिया था तब विश्वभर में इसकी वैक्सीन की खोज हेतु वैज्ञानिकों व फार्मा कंपनियों ने अथक प्रयास किये। इन प्रयासों के प्रतिफल के रूप में अनेक वैक्सीन्स का विकास हुआ। इनमें कुल 40 ऐसी वैक्सीन्स हैं, जिन्हें विभिन्न राष्ट्रीय प्राधिकरणों द्वारा उपयोग की अनुमति मिली हुई है। इन 40 में से 10 वैक्सीन्स ऐसी हैं, जिन्हें WHO द्वारा मान्यता प्राप्त नियामक प्राधिकरणों द्वारा उपयोग की अनुमति मिली हुई है। इनमें Pfizer–BioNTech, Oxford-AstraZeneca, Sinopharm BIBP, Moderna, Janssen, CoronaVac, Covaxin, Novavax, Convidecia, व Sanofi–GSK शामिल हैं। टीकाकरण बीमारियों को ख़त्म करता है। टीकाकरण न केवल आपको बल्कि दूसरों को भी सुरक्षित रखता है। यदि हम टीकाकरण जारी रखते हैं, तो संभावना है कि आज की कुछ बीमारियाँ भविष्य में दिखाई ही नहीं देंगी। टीकाकरण न केवल आपको एक निश्चित बीमारी से बचाता है बल्कि भविष्य को भी सुरक्षित करता है। "
        "हालाँकि यह भी महत्त्वपूर्ण है कि गंभीर बीमारियों से बचने के लिये बनने वाले टीके अपने आप में पूरी तरह सुरक्षित हों और किसी प्रकार की गंभीर चिकित्सीय जटिलताओं को जन्म न दें। यह बात टीकों के प्रति आम जनता का विश्वास निर्मित व मज़बूत करने के लिये अत्यंत महत्त्वपूर्ण है और जनता का विश्वास टीकों और टीकाकरण प्रक्रिया पर होने के बाद ही इस पूरी प्रक्रिया का उद्देश्य सिद्ध हो पाएगा। "
        "“अशक्यं प्रकृते: ऋते जीवनम्” अर्थात्– प्रकृति के बिना मानव जीवन संभव नहीं है। मानव हमेशा से ही अपनी सभी आवश्यकताओं की पूर्ति के लिए प्रकृति पर निर्भर रहा है। चाहे प्राणवायु के रूप में ऑक्सीजन हो, जीवन के लिए अनिवार्य जल हो, पोषण के लिए आवश्यक प्रकाश हो अथवा मिट्टी, फल-फूल, पेड़-पौधे आदि। ये सभी संसाधन हमे प्रकृति से ही प्राप्त होते हैं। प्रकृति हमें आत्मसुख देती है परंतु मनुष्य की कभी ख़त्म न होने वाली इच्छाओं की पूर्ति नहीं कर पाती। इसी के चलते मानव ने प्रकृति के साथ छेड़छाड़ कर हमेशा उसके दुष्परिणाम भोगे हैं। मानव और प्रकृति अस्तित्व के आरंभ से ही एक-दूसरे के पूरक रहे हैं। प्रकृति सदैव मनुष्य को सिखाती रही है। आज तक हमने जो हासिल किया है, वह सब प्रकृति से सीखकर ही किया है। महान वैज्ञानिक न्यूटन ने गुरुत्वाकर्षण का सिद्धांत भी प्रकृति की सहायता से ही समझा था। प्रकृति ने हमें सदैव देना सिखाया है। प्रकृति अपने किसी भी संसाधन का उपभोग स्वयं नहीं करती परंतु कोई प्रकृति के साथ अनावश्यक खिलवाड़ करने की कोशिश करे तो सूखा, बाढ़, तूफ़ान, सैलाब जैसी आपदाओं के माध्यम से वह हमें सचेत भी करती है। "
        "प्रकृति द्वारा ऐसी एक चेतावनी हमें हाल ही में देखने को मिली जब दुबई में और आसपास के इलाकों में कुछ ही घंटे में तूफान आने के बाद बहुत भारी बेमौसम बरसात हुई। यह बरसात कितनी भयंकर थी इसका अंदाजा इस बात से लगाया जा सकता है कि 1949 में रिकॉर्ड की गणना शुरू होने के बाद से यह एक दिन में सर्वाधिक वर्षा थी। यह इसलिए भी चिंताजनक है क्योंकि प्राकृतिक रूप से यह क्षेत्र मरुस्थल है और मरुस्थल में इतनी वर्षा होना बड़े खतरे की घंटी है। इस हालिया आपदा का प्रत्यक्ष कारण जलवायु परिवर्तन को ही माना जाएगा। हालाँकि दुबई व समूचे संयुक्त अरब अमीरात में पर्यटन का विकास करने के उद्देश्य से यहाँ के प्राकृतिक पारितंत्र से काफी छेड़छाड़ की जा रही है। इसलिए इस आपदा में कथित छेड़छाड़ की भूमिका को नज़रअंदाज़ नहीं किया जा सकता। ऐसा नहीं है कि प्रकृति का यह प्रकोप दुबई या अरब देशों तक ही सीमित हो। संयुक्त राज्य अमेरिका और चीन जैसे देश प्राकृतिक आपदाओं से सर्वाधिक प्रभावित देशों की श्रेणी में आते हैं। भारत भी इस सूची में बहुत पीछे नहीं है। 21वीं सदी की शुरुआत से ही भारत में ऐसी अनेक आपदाएँ आई हैं, जिन्होंने प्रभावित जनसंख्या के साथ-साथ पूरे देश के मानस को झकझोर कर रख दिया है। उत्तराखण्ड के जोशीमठ में कुछ ही माह पहले आई आपदा इसका हालिया उदाहरण है। इसके अलावा उत्तराखण्ड में ही 2013 में आई भीषण बाढ़, 2004 में हिंद महासागर में आई सुनामी, 2001 में गुजरात के कच्छ में आया भूकंप और 2014 की कश्मीर की बाढ़ इत्यादि आपदाओं के ऐसे उदाहरण हैं, जिनमें केवल हज़ारों लोगों की जानें ही नहीं गईं बल्कि स्थानीय अवसंरचना भी इनके कारण दीर्घकालिक रूप से ध्वस्त हो गई व अभी तक इन जगहों का आपदा से पहले का स्वरूप बहाल नहीं हो सका है। "
        "इन सभी आपदाओं और इनकी आवृत्ति में वृद्धि के मूल कारण में किसी एक कारण को रेखांकित करने का प्रयास किया जाए, तो वह कारण है- जलवायु परिवर्तन। जलवायु परिवर्तन के कारण आज दुनियाभर में हलचल की स्थिति है। ऐसा लग रहा है मानो प्रकृति अपने साथ सदियों से हुए दुर्व्यवहार के कारण अकुलाने लगी है। स्थिति यह है कि जहाँ अक्सर सूखा पड़ता था, वहाँ भारी बारिश हो रही है। रूस के वर्षभर बर्फ़ से ढके रहने वाले शहरों में भी औसत वार्षिक तापमान निरंतर बढ़ता जा रहा है। भूकंप, चक्रवात और भूस्खलनों की घटनाओं में वृद्धि के लिए भी कहीं-न-कहीं जलवायु परिवर्तन ही उत्तरदायी है। जंगलों का अचानक धधक उठना भी इसी बात की ओर इंगित करता है कि जलवायु में कितनी उथल-पुथल हो रही है। जलवायु परिवर्तन के कारकों पर विचार करें तो इसका सबसे प्रमुख कारण विषैली गैसों का वातावरण में उत्सर्जन माना जा सकता है। इस उत्सर्जन के फलस्वरूप पृथ्वी को सूर्य से आ रही घातक पराबैंगनी किरणों से संरक्षित करने वाली ओज़ोन परत का क्षरण हो रहा है। पृथ्वी में एयरोसोल की बढ़ती मात्रा पृथ्वी के जल चक्र को प्रतिकूल रूप से प्रभावित कर रही है। इसका परिणाम हमें वर्षण के असंतुलन व वैश्विक तापन के रूप में देखने को मिलता है। वैश्विक तापन के कारण 2000 ई. के बाद हम प्रतिवर्ष अनुमानतः 267 अरब टन हिम (बर्फ) खो दे रहे हैं। अनियंत्रित रूप से बढ़ते हुए पृथ्वी के तापमान को देखते हुए ही Institute for Atmospheric & Climate Science से जुड़े वैज्ञानिक एरिक फिशर ने कहा है, “जलवायु ऐसे व्यवहार कर रही है जैसे कोई एथलीट स्टेरॉयड सेवन के बाद करता है।” जलवायु की ऐसी दशा के मूल में मानव का वह लालची स्वभाव है, जो प्रकृति की अंतिम बूँद तक का दोहन कर लेना चाहता है। "
        "गांधी जी ने मानव की इसी मंशा के विरुद्ध चेतावनी के रूप में कहा था कि पृथ्वी सभी मनुष्यों की आवश्यकताओं के लिए पर्याप्त संसाधन उपलब्ध कराती है परंतु किसी एक भी व्यक्ति के लालच की पूर्ति करने में इसके संसाधन कम पड़ जाएंगे। विकास की अंधी दौड़ में आगे निकलने की होड़ में मानव का सृष्टा की भूमिका में स्थापित होने की कोशिश करना चिंताजनक है। बुद्धि और तर्क की सीमाओं का परीक्षण करना और उनके पार जाना अच्छी बात है परंतु ऐसी कोशिशों के दौरान प्रकृति की ही सीमाएँ तोड़ देने से मानव के ही विनाश की पृष्ठभूमि तैयार होती है और विभिन्न प्राकृतिक आपदाओं के रूप में हमारे समक्ष प्रकट होती है। सैकड़ों वर्षों तक प्राकृतिक संसाधनों का अंधाधुंध दोहन करने के बाद बीसवीं शताब्दी के द्वितीय अर्धांश में मानव समाज का ध्यान पृथ्वी और पर्यावरण की संरक्षण की आवश्यकता पर गया तो 1992 के रियो में आयोजित पृथ्वी सम्मेलन से इस दिशा में गंभीर प्रयासों की शुरुआत हुई। हालाँकि ऐसे सभी प्रयास तब तक अपर्याप्त हैं जब तक इन्हें वास्तविकता के धरातल पर लागू नहीं किया जाए। पेरिस जलवायु समझौते में जिन बातों पर सहमति बनी थी उन्हें लागू करने से विश्व अभी भी बहुत दूर है। भारत जैसे वैश्विक दक्षिण के देश तो अपनी सीमाओं के अनुसार पर्यावरण के प्रति अपनी जिम्मेदारियाँ निभाने का प्रयास कर रहे हैं परंतु इस संदर्भ में सामूहिक प्रयास किया जाना अभी भी शेष है। और अंत में यही कहा जा सकता है कि पृथ्वी पर मानवों और अन्य जीवधारियों का निवास कर पाना दिन-प्रतिदिन कठिन होता जा रहा है। "
        "और इसे पुनः निवास-योग्य बनाने के लिए किए जाने वाले प्रयास बहुत कम, बहुत धीमे और अपर्याप्त हैं। यदि इस पर शीघ्र ध्यान नहीं दिया गया तो जो हमने दुबई में देखा, वह कल राजस्थान में भी दिखेगा और सहारा मरुस्थल में भी दिखेगा। आज जहाँ वर्षावन हैं, कल वहाँ मरुस्थल होगा। जहाँ आज हिमनद हैं, कल वहाँ मैदान होंगे। जहाँ आज मैदान और भरी-पूरी आबादी है, कल वो निर्जन होंगे। इसी संदर्भ में किसी अज्ञात लेखक की निम्नलिखित पंक्तियां प्रासंगिक हो उठती हैं- "
        "भारतीय शिलालेखों में तांडव नृत्य की चर्चा से पहले उस शिव की चर्चा ज़रूरी है कि आखिर क्या वजह है कि वे जन-जन के आराध्य हो गए। भोले बाबा का शिव तांडव। वाकई व्यक्तित्व का कितना गहरा विस्तार हैं नीलकंठ । एक ओर भोलापन ,मासूमियत तो दूसरी ओर रौद्र रूप से ब्रह्मांड को हिला देने वाला तांडव। पौराणिक मान्यताओं के अनुसार शिव-शंकर को वैरागी से गृहस्थ बनाने के लिए देवी शक्ति ने तपस्या की थी। विवाह में उनको दूल्हा बनकर आना था। अब जटाधारी ठहरे पूरे वैरागी। दूल्हा कैसे बना जाता है उन्हें कुछ मालूम नहीं। वे घोड़ी के बजाय बैल पर चढ़कर आ गए। हार की बजाय नाग को गले में लपेट लिया। शरीर पर चंदन नहीं, भस्म मल ली। वस्त्र के नाम पर हिरण की छाल लपेट ली। अब महादेव के बाराती कौन होते। उनमें कोई देवगण नहीं बल्कि भूत, पिशाच और राक्षस साथ आये। कैलाशवासी अमृत के बजाय विष पीते ही विवाह मंडप में पहुंच गए। यह सब हुआ महाशिवरात्रि की रात को । इसी दिन त्रिदेव ने देवी की आराधना सुनकर वैरागी रूप तजकर सांसारिक जीवन चुन लिया। शिव -शक्ति यानी सृष्टि की बुनियाद। आशय यह कि रौद्र रूप के साथ किये गए नृत्य से के साथ प्रेम के नृत्य तक का विस्तार इसी अवसर पर शिव से जुड़ता है। प्रेम से जुड़ा नृत्य लास्य कहलाता है और रौद्र रूप से जुड़ा तांडव। भरत मुनि का नाट्यशास्त्र तांडव और लास्य, शास्त्रीय भारतीय नृत्य के दो बुनियादी पहलू हैं। माना जाता है कि शिव ने स्वयं कम से कम 108 अलग-अलग नृत्यों का आविष्कार किया था - जिसमें उग्र आक्रामक तांडव भी है जहां वह ब्रह्मांड चक्र के अंत में दुनिया को नष्ट कर देते हैं। "
        "भरत मुनि का नाट्य शास्त्र तांडव और लास्य के बारे में बात करता है। नाट्यशास्त्र संगीत और नाटक पर सबसे पहला साहित्य है जिसे लगभग तीन सौ से 500 ईसा पूर्व भरत मुनि द्वारा लिखा गया। संस्कृत में 6000 दोहे और छत्तीस अध्यायों में फैले नाट्यशास्त्र का ध्यान नृत्य और नाटक पर था, जिसमें संगीत सहायक था। शीर्षक दो संस्कृत शब्दों नाट्य और शास्त्र से मिलकर बना है। नाट्य का तात्पर्य नृत्य और नाटक की तकनीक से है, और शास्त्र का तात्पर्य विज्ञान से है। यह एक महान कृति है जो निर्देशक और दर्शकों के बीच संबंध, नाटक की संरचना, अभिनय तकनीक, वेशभूषा और मेकअप, उपयोग किए जाने वाले संगीत और संगीत वाद्ययंत्र, मंच के आयाम और प्रकाश व्यवस्था के साथ इसकी सजावट, और आकार का विस्तार से वर्णन करती है। यहाँ तक की हॉल और दर्शकों के बैठने की जगह का भी। नाटकों के निर्देशकों और निर्माताओं का कहना है कि आज की तारीख में भी इसकी प्रासंगिकता बहुत अधिक है। शायद इसलिए ही भारत में रामायण का नाटक गांव-गांव के में बड़े ही प्रभावशाली ढंग से खेला जाता है। भरत मुनि ने रस-भाव अनुभव के माध्यम से कलाकारों और दर्शकों के बीच के संबंध को समझाया। उन्होंने आठ प्रकार के रस और उनके अनुरूप भावों यानी भावनाओं की व्याख्या की। रस भावनात्मक अवस्था है। कला की अभिव्यक्ति में रस प्रमुख भावनात्मक विषय होता है। यह कला से प्रत्यक्ष रूप से अनुभव की जाने वाली प्रसन्नता है। भाव का अर्थ है बनना। यह मन की एक अवस्था है जिसका परिणाम रस है। यदि आप अच्छा गाना सीखना चाहते हैं तो भावनाओं के साथ गाने का तरीका जानना ज़रूरी कौशल है। तांडव शिव के शाश्वत नृत्य की अभिव्यक्ति है। "
        "नाट्य शास्त्र के अनुसार, शिव को नृत्य का बहुत शौक था और उन्होंने तांडव नृत्य शैली को अपनाया जिसकी कई विशिष्ट विशेषताएं हैं, जैसे शक्ति और बल का चित्रण,यह शिव की क्रोधित मनोदशा को दर्शाता है। यह विनाश का प्रतीक है। यह पांच मुख्य दिव्य क्रियाओं का प्रतीक है, जिन्हें सृष्टि, स्थिति, संहार, तिरोभाव और अनुग्रह के नाम से जाना जाता है। भरत मुनि ने नाट्यशास्त्र का पहला अध्याय लिखने के बाद अपने शिष्यों को तांडव का प्रशिक्षण दिया था। उनके शिष्यों में गंधर्व और अप्सराएं थीं। नाट्यवेद के आधार पर प्रस्तुतियां भगवान शिव के समक्ष प्रस्तुत की जाती थीं। पुराणों में मिलता है विवरण ऐसा माना जाता है कि तांडव सृष्टि के पांच तत्वों अग्नि,जल,पृथ्वी,वायु और आकाश का प्रतीक है। प्राचीन हिंदू धर्मग्रंथ अनेक अवसरों का वर्णन करते हैं जब शिव या अन्य देवताओं ने तांडव किया था। जब सती ने दक्ष के यज्ञ में अपने प्राण त्यागने के लिए यज्ञ की अग्नि में छलांग लगा दी, तो शिव ने अपना दुख और क्रोध व्यक्त करने के लिए रुद्र तांडव किया। दरअसल नृत्य मनोभावों से उपजे हाव -भाव की अभिव्यक्ति ही है। कह सकते हैं कि क्रोध की बेहद कलात्मक अभिव्यक्ति तांडव है। भागवत पुराण में कृष्ण द्वारा कालिया नाग के सिर पर तांडव नृत्य करने का भी संदर्भ मिलता है। जैन ग्रंथ के अनुसार: इंद्र ने ऋषभ (जैन तीर्थंकर) के जन्म के सम्मान में तांडव किया। शिवप्रदोष स्तोत्र में उल्लेख है कि जब शिव संध्या तांडव करते हैं, तो ब्रह्मा, विष्णु, सरस्वती, लक्ष्मी और इंद्र जैसे अन्य देवता संगीत वाद्ययंत्र बजाते हैं और शिव की स्तुति गाते हैं। कुछ मंदिर की मूर्तियों में शिव -पुत्र गणेश को आठ भुजाओं वाले रूप में तांडव नृत्य करते हुए दर्शाया गया है। "
        "तांडव के माध्यम से शिव उन सभी देवताओं को भयभीत कर देते हैं जो शिव से दया की याचना करते हैं। यह इस विचार का प्रतीक है कि त्रिदेवों (ब्रह्मा और विष्णु और शिव ) के बीच शिव 'विनाशक' हैं। मान्यता है कि शिवभक्त रावण ने कैलाश पर्वत ही उठा लिया था और जब वे दंभ में आकर पूरे पर्वत को ही लंका ले चलने को आतुर हुए तब महादेव को यह अहंकार पसंद नही आया। उन्होंने अपने पैर के अंगूठे से तनिक जो दबाया तो कैलाश फिर जहां था, वहीं ठहर गया। इससे शिव के अनन्य भक्त रावण का हाथ दब गया और वह आर्त्तनाद कर उठा। "
        "शंकर शंकर अर्थात क्षमा करिए, क्षमा करिए, और स्तुति करने लगा , जो कालांतर में शिव तांडव स्तोत्र कहलाया। शिव ताण्डव स्तोत्र से शिव इतना खुश हुए कि ना केवल रावण को पूरी समृद्धि और सिद्धि से परिपूर्ण सोने की लंका ही वरदान के रूप में नहीं दी बल्कि सम्पूर्ण ज्ञान, विज्ञान तथा अमर होने का वरदान भी दिया ।शिवताण्डव स्तोत्र स्तोत्र काव्य में बहुत लोकप्रिय है। इसकी अनुप्रास और समास वाली भाषा संगीतमय ध्वनि और प्रवाह के कारण शिव भक्तों में प्रचलित है। सुन्दर भाषा एवं काव्य-शैली के कारण यह स्तोत्र विशेषकर शिवस्तोत्रों में विशिष्ट स्थान रखता है। जटाटवी-गलज्जल-प्रवाह-पावित-स्थले गलेऽव-लम्ब्य-लम्बितां-भुजंग-तुंग-मालिकाम् डमड्डमड्डमड्डम-न्निनादव-ड्डमर्वयं चकार-चण्ड्ताण्डवं-तनोतु-नः शिवः शिवम् ॥१॥ जिसका आशय है जिन शिव जी की सघन, वनरूपी जटा से प्रवाहित हो गंगा जी की धारा उनके कंठ को प्रक्षालित करती हैं, जिनके गले में बड़े और लम्बे सांपों की मालाएं लटक रहीं हैं, और जो शिव जी डम-डम डमरू बजा कर प्रचण्ड ताण्डव करते हैं, वे शिवजी हमारा कल्याण करें। प्राचीन भारतीय शिलालेखों में तांडव प्रारंभिक भारतीय शिलालेखों में अमर तांडव नृत्य, लय, गति और आध्यात्मिकता के गहरे सम्बन्ध को स्थापित करता है। "
        "भरत मुनि के नाट्य शास्त्र के साथ बाणभट्ट के हर्षचरित में भी तांडव नृत्य का विवरण है। शक्तिशाली शरीर संचलन ,पैरों की तेज गति और चेहरे की भयातुर और आक्रामक मुद्राओं के साथ तांडव नृत्य में दिव्य कला के दर्शन होते हैं। इस रूप का श्रेय ब्रह्मांडीय नर्तक भगवान शिव को दिया जाता है, जिनकी ब्रह्मांडीय ऊर्जा अपने जोरदार आंदोलनों के माध्यम से प्रकट होती है। ये शिलालेख अमूल्य अभिलेखों के रूप में काम करते हैं, जो प्राचीन भारतीय संस्कृति में तांडव की उत्पत्ति और महत्व पर प्रकाश डालते हैं। उनके भीतर, नृत्य को निर्माण या सृजन और विनाश की एक शक्तिशाली अभिव्यक्ति के रूप में दर्शाया गया है जो जीवन के शाश्वत चक्र और ब्रह्मांडीय व्यवस्था का प्रतीक है। इन शिलालेखों के माध्यम से, तांडव न केवल एक नृत्य के रूप में बल्कि एक पवित्र अनुष्ठान के रूप में उभरता है, जो नश्वर को परमात्मा से जोड़ता है। शिव का यह तांडव नटराज रूप का प्रतीक है। जब शिव तांडव करते हैं तो उनका यह रूप नटराज कहलाता है। नटराज शब्द दो शब्दों के मेल से बना है। 'नट' और 'राज', नट का अर्थ है कला और राज का अर्थ है राजा। "
        "शंकर का नटराज रूप इस बात का सूचक है कि 'अज्ञानता को सिर्फ ज्ञान, संगीत और नृत्य से ही दूर किया जा सकता है।'वर्तमान में शास्त्रीय नृत्य से संबंधित जितनी भी विद्याएं प्रचलित हैं। वह तांडव नृत्य की ही देन हैं। तांडव नृत्य की तीव्र प्रतिक्रिया है। वहीं लास्य सौम्य है। लास्य शैली में वर्तमान में भरतनाट्यम, कुचिपुड़ी, ओडिसी और कथक नृत्य किए जाते हैं यह लास्य शैली से प्रेरित हैं। जबकि केरल का कथकली तांडव नृत्य से प्रेरित है। शरीर और भाव से रौद्र रूप प्रस्तुत करता हुआ। कलाकार के चेहरे पर पुते रंग इस तांडव में आज भी नए रंग भरते हैं।"
        "मानव सभ्यता के विकासक्रम में कुछ समूह आर्थिक, सामाजिक और राजनीतिक बतौर अन्य समूहों के एवज में पिछड़ जाते हैं। उनके पिछड़ने का कारण स्थान, जाति और लिंग विशेष तौर पर अड़े हाथों आता है। मसलन जैविकी सिद्धांत के अनुसार स्त्रियों का पिछड़ापन लिंग को माना गया। वहीं जनजातियों के पिछड़ेपन का मुख्य कारण स्थान अथवा अवस्थितिकी को माना गया, कुछ समूह जिनकी पहचान जाति विशेष तौर पर की गई उनके पिछड़ेपन या वंचना का कारण सामाजिक पदक्रम को माना गया। लेकिन यह सिद्धांत अंतिम निष्कर्ष को नहीं व्याख्यायित अथवा सत्यापित करता। सिद्धांत में समय और शोध के साथ परिवर्तन और परिष्करण भी होता रहता है। ‘अनुसूचित जाति और जनजाति: कल्याणकारी योजनाएं और संरक्षण’ पर विस्तार करने से पहले हमें यह चिह्नित करना होगा कि आखिर अनुसूचित जाति और जनजाति किसे कहते हैं, भारतीय संविधान में इनके लिए क्या प्रावधान हैं और इनकी क्या परिभाषा हैं, इनकी अपनी पहचान के मानक क्या है अन्य समुदायों से यह कैसे अलग-थलग हैं, इनकी विशेषताएं क्या हैं, इनके बीच क्या-क्या समानताएं और विभिन्नताएं हैं? अनुसूचित जनजाति और जाति का अध्ययन मानवशास्त्रीय और समाजशास्त्रीय दृष्टिकोण के महत्व का रहा है तो ऐसे में यह देखना जरूरी हो जाता है कि इन विषयों में क्या कुछ लिखा और पढ़ा गया। "
        "जहाँ तक अनुसूचित जनजाति के प्रश्न और पहचान का सवाल हैं तो मानवशास्त्री मजूमदार लिखते हैं कि-“एक जनजाति परिवारों अथवा परिवारों के समूह का संग्रह है जिसका एक सामान्य नाम, एक सामान्य भू-भाग, एक सामान्य भाषा और विवाह, वृत्ति या व्यवसाय के प्रति कुछ निषेध का पालन, उनमें परस्पर आदान-प्रदान एवं दायित्वों की पारस्परिकता की एक सुनिश्चित व्यवस्था विकसित हो गई।” वहीं 1991 की जनगणना आदिवासियों के बारे में बतलाती है कि-“ ये अपने सीमित संसाधनों से केवल जीवित रहना ही सीख सके हैं और आज भी विज्ञान की इस चकाचौंध व सभ्यता की होड से अपरिचित हैं। ऐसे ही अपरिचित लोगों का उल्लेख भारतीय संविधान में अनुसूचित आदिम-जाति या जनजाति के अंतर्गत किया जाता हैं।” ऐसे में जो मुख्य विशेषताएं और विभिन्नताएं जनजातियों के बारे में निकल कर आती हैं वे कुछ इस प्रकार हो सकती हैं- प्रत्येक जनजाति की एक भाषा अथवा बोली होती है, उसके समूह का अपना एक नाम होता है, उनका एक निश्चित भू-भाग होता है, एक संस्कृति होती है, परिवारों का एक समूह होता है, नातेदारी की एक व्यवस्था, अपना एक राजनीतिक संगठन, आर्थिक आत्मनिर्भरता, अंतर्विवाही व्यवस्था और एक सामान्य निषेध। "
        "इसी आधार पर हम जनजातियों विश्लेषण और पहचान करते हैं। भारत में प्रजातीय अध्ययन की शुरुवात 1890 ई. से सर् हरवर्ट रिजले ने किया। जिनकी किताब का नाम दी पीपल्स ऑफ इंडिया (The peoples of India) जोकि 1915 ई. में प्रकाशित हुई। जे. एच. हट्टन ने भारत में मुख्यतः तीन प्रकार के जनजातीय परिवार का वर्णन किया। पहली नीग्रिटो- जिसे सबसे प्राचीन कहा और इनका स्थान आज का दक्षिण भारत बताया। दूसरी प्रोटो-ऑस्ट्रेलॉयड-जिसे आज का मध्य भारत जिसमें गौड़ आदि जनजाति आती हैं और तीसरी मंगोलायड- जिसे आज के ब्रह्मपुत्र के आस-पास रहने वाली जनजाति बताया। आजादी के बाद 1950 ई.में जनजातियों की संवैधानिक पहचान की गई, उस समय 212 समूहों अथवा परिवार को जनजाति का दर्जा दिया गया। अनुच्छेद 342 में प्रावधान करके राष्ट्रपति को यह अधिकार दिया गया कि वह समय-समय पर सार्वजनिक सूचना के द्वारा जनजातियों को सूचीबद्ध करें और 342(1) में लिखा गया-“अनुसूचित जनजातियाँ वे जनजातियाँ अथवा जनजातीय समुदाय या उनका कोई हिस्सा या इन जनजातियों का कोई समूह जिन्हे राष्ट्रपति द्वारा सार्वजनिक सूचना द्वारा 342(1) के तहत रखा गया है।” वहीं अनुच्छेद 366(25) में लिखा गया- “ऐसी जनजातियां या आदिवासी समूह या ऐसी जनजातियां या जनजातीय समुदाय के हिस्से या समूह हैं जिन्हें संविधान के प्रयोजनों के लिए अनुच्छेद 342 के तहत अनुसूचित जनजाति माना जाता है” अनुसूचित जनजातियों को लेकर जो आज डेटा उपलब्ध हैं उसके अनुसार देश की कुल आबादी का 8.14%, देश के कुल क्षेत्रफल के 15% पर निवास, आबादी का 52% गरीबी रेखा से नीचे, 54% आदिवासियों की संचार और परिवहन तक आज भी कोई पहुँच नहीं है। "
        "लगभग 42% कामगार जिनमें से 55% किसान और 33% कृषि श्रमिक हैं। प्राप्त डेटा के अनुसार ही 87% कामगार प्राथमिक क्षेत्र से जुड़े हैं। वहीं अनुसूचित जनजातियों की साक्षरता दर 29.60% है और अनुसूचित जनजातियों की तीन-चौथाई महिलाएं अशिक्षित हैं। मिजोरम में अनुसूचित जनजातियों का प्रतिशत सबसे अधिक है लगभग 95% तक। अनुसूचित जाति – जिस तरह अनुसूचित जनजातियों के लिए अंग्रेजी में ‘ट्राइब्स’(Tribes) का प्रचलन है जिसकी समानता हिन्दी शब्द ‘कुटुंब’ से की जाती है लेकिन राजनीति में इसका आशय ‘अविकसित समाज’ से माना गया ठीक उसी तरह जाति के लिए अंग्रेजी शब्द ‘कास्ट(Cast)’ का हिन्दी रूपांतरण जाति है जिसका विस्तारित अर्थ “लोग अपने पैतृक व्यवसाय को परिवर्तित नहीं करते हैं। इस प्रकार जूते बनाने वाले लोग एक ही प्रकार(जाति) के हैं।” लेकिन मार्क्सवादी राजनीति विज्ञान में जाति का अर्थ राष्ट्र अथवा राज्य से समझा जाता है। इसीलिए अगर भारतीय सामाजिक परिदृश्य में अंग्रेजी के कास्ट के ऐतिहासिक तुलना पर जाएंगे तो अनेक भिन्नताएं उभर आएंगी क्योंकि यूरोप के पैतृक पेशे में जिस तरह परिवर्तन हुआ वैसे भारत में नहीं हुआ और न ही भारतीय और यूरोपीय समाज में जाति के अनेक पहलुओं में उतनी गहरे स्तर की कोई विशेष समानता ही थी। मजूमदार और मदन ने कहा- “हिन्दू सामाजिक संरचना की सबसे चर्चित विशेषता जाति की संस्था है या इसे अधिकतर जाति व्यवस्था कहा जाता है। विश्व के अन्य हिस्सों में भी जाति पायी जाती है लेकिन भारत में जिस प्रकार जाति व्यवस्था पायी जाती है। "
        "वह कुछ अनूठी विशेषताओं द्वारा जानी जाती है, न कि उन विशेषताओं द्वारा जोकि अन्यत्र संरचनाओं में विद्यमान है।” सभी को पता है प्राचीन भारतीय सामाजिक व्यवस्था वर्णों में विभाजित थी जिसके अपने कार्य-कारण थे, ठीक इसी तरह भारतीय समाज में जाति का एक पदक्रम बना वैसे तो पहले यह लचीला था, क्योंकि जाति पेशे से ही बनी लेकिन जब यह लचीली नहीं रह गई तो कठोर और व्यवस्थित हो गई, समय के साथ इसमें परिवर्तन होना लगभग खत्म ही हो गया और एक समय के बाद जाकर जाति को पैतृक माना जाने लगा तो इस तरह जाति का आधुनिक रूप आया, लेकिन ऐसा नहीं है कि सभी जातियों के पिछड़ेपन का एक ही कारण और निर्धारक है। जाति के पदक्रम में आप ऊपर से जैसे जैसे नीचे जाओगे पिछड़ेपन का कारण बदलता और अधिक अथवा अनेक होता जाएगा जैसे कि जाति के पदक्रम में ऊपर से थोड़ा नीचे जाओगे तो सिर्फ राजनीतिक आधार पर पिछड़ापन दिखेगा, उससे और नीचे जाओगे तो आर्थिक-राजनीतिक आधार पर जाति में पिछड़ापन दिख जाएगा और इससे भी नीचे जाओगे तो राजनीतिक, आर्थिक और सांस्कृतिक अनेक स्तर पर आपको पिछड़ी जाति मिलेगी। इस तरह अनुसूचित जाति जिसका हम इधर अध्ययन कर रहें हैं वह न सिर्फ आर्थिक आधार पर पिछड़ी अथवा वंचित है बल्कि उसके वंचना का कारण राजनीतिक, सामाजिक और सांस्कृतिक भी हो सकता है। जाति की विशेषता, विश्लेषण और पहचान के लिए समाजशास्त्री एम. एन. श्रीनिवासन ने कुछ मुख्य बिंदु बतलाएं जिनमें से संस्तरण अथवा पदक्रम, अंतःविवाह तथा अनुलोम विवाह, व्यावसायिक सम्बद्धता, भोजन और जलपान पर प्रतिबंध, प्रथा/भाषा और पहनावे का भेद, संस्कार एवं अन्य विशेषाधिकार तथा निर्योग्यताएं, जाति संगठन, जाति गतिशीलता आदि। "
        "अनुसूचित जातियों के लिए जो संवैधानिक उपबंध किया गया है वह कुछ इस प्रकार है- अनुच्छेद 341(2) में लिखा गया कि “संसद विधि द्वारा, किसी जाति, मूलवंश या जनजाति को अथवा किसी जाति, मूलवंश या जनजाति के भाग या उनमें के समूह खंड(1) के अधीन जारी की गई अधिसूचना में विनिर्दिष्ट अनुसूचित जातियों की सूची में सम्मिलित कर सकेगी या उनमें से अपवर्जित कर सकेगी, किन्तु जैसा ऊपर कहा गया है उसके सिवाय उक्त खंड के अधीन जारी की गई अधिसूचना में किसी पश्चातवर्ती अधिसूचना द्वारा परिवर्तन नहीं किया जाएगा” इस तरह भारतीय संविधान का 341 अनुच्छेद अनुसूचित जातियों से संबंधित है। अगर डेटा की बात किया जाए तो भारत में लगभग 16.6% अनुसूचित जातियों की जनसंख्या है, 2011 की जनगणना के अनुसार सबसे अधिक पंजाब राज्य में लगभग 32% है। 1950 में संविधान लागू होने के समय 1108 जातियों की पहचान की गई थी। संवैधानिक संरक्षण- अनुसूचित जातियों और जनजातियों के लिए भारतीय संविधान में अनेक प्रावधान और प्रवर्तन किए गए हैं जैसे कि अनुच्छेद 338 के तहत एक ‘राष्ट्रीय अनुसूचित जाति आयोग’ जिसका काम अनुसूचित जाति के आर्थिक, सामाजिक और सांस्कृतिक हित अथवा सुरक्षा प्रदान करना ठीक इसी तरह अनुसूचित जनजातियों के लिए एक ‘राष्ट्रीय अनुसूचित जनजाति आयोग’ की स्थापना जिसका प्रावधान भारतीय संविधान के अनुच्छेद 338A में किया गया है। यह दोनों आयोग एक संवैधानिक आयोग हैं जो भारतीय संविधान के अनुच्छेद में उपबंधित या वर्णित है इसी को मद्देनजर रखते हुए पहला अनुसूचित जाति आयोग भारतीय संविधान संशोधन 89 के तहत 2004 में सूरज भान की अध्यक्षता में गठित किया गया और अनुसूचित जनजाति आयोग के प्रथम अध्यक्ष कुँवर सिंह बनाए गए। "
        "अन्य संरक्षण और सुरक्षात्मक उपबंध में ‘नागरिक अधिकार संरक्षण अधिनियम-1955’(The protection of civil right act-1955) और ‘अनुसूचित जाति और जनजाति(अत्याचार निवारण) अधिनियम-1989’ (Scheduled Caste and Scheduled Tribe (Prevention of Atrocities)act-1989) प्रमुख हैं। नागरिक संरक्षण अधिकार अधिनियम जिसे पहले अस्पृश्यता(अपराध) अधिनियम भी कहा गया। जिसे स्वतंत्र भारत में अस्पृश्यता खत्म करने और अस्पृश्यता को असंवैधानिक घोषित करने के लिया लाया गया और इस एक्ट के द्वारा अस्पृश्यता को अपराध करार दिया गया और इसका प्रचार-प्रसार करने वालों को दंड का भागीदार भी माना जायेगा। वहीं अनुसूचित जाति और जनजाति (अत्याचार) निवारण अधिनियम अनुसूचित जाति एवं जनजाति के सदस्यों के विरुद्ध किए गए अपराधों के निवारण के लिए लाया गया, यह अधिनियम ऐसे अपराधों के संबंध में मुकदमा चलाने, पीड़ित व्यक्तियों को राहत और पुनर्वास का प्रावधान भी करता है। इसके साथ ही साथ भारतीय संविधान के अन्य अनुच्छेद में भी अनुसूचित जाति और जनजातियों के लिए सुरक्षात्मक और संरक्षणात्मक उपाय अथवा उपबंध किए गए हैं- अनुच्छेद-15 जो भेदभाव को व्याख्यायित करता है और भेदभाव से संवैधानिक सुरक्षा प्रदान करता है। अनुच्छेद-17 अस्पृश्यता को खत्म करने की बात करता है। अनुच्छेद-46 अनुसूचित जातियों और समाज के कमजोर वर्गों के शैक्षिक और आर्थिक हितों को समर्थन देने और सभी प्रकार के अन्याय और शोषण से मुक्ति की वकालत। "
        "अनुच्छेद-343 पंचायत और नगरपालिका चुनाव में आबादी के अनुपात में अनुसूचित जाति के लिए आरक्षण की संवैधानिक सुरक्षा देता है। अनुच्छेद-330 में अनुसूचित जाति एवं जनजाति के लिए लोकसभा की सीटों में आरक्षण का प्रबंध। अनुच्छेद-332 में राज्य की विधानसभाओं की सीटों में अनुसूचित जाति और जनजाति के लिए आरक्षण का प्रावधान करता है। अनुच्छेद-335 में संघ और राज्य की सेवाओं और नियुक्तियों अनुसूचित जाति और जनजाति के सदस्यों का ध्यान रखा जाएगा। इसके साथ ही साथ हाथ से मैला साफ करने और सिर पर मैला ढोने की प्रथा को खत्म करने के लिए सन् 2003 में The Prohibition of Employment as Manual Scavengers and their Rehabilitation act-2013 बनाया गया। जिसमें हाथ से मैला साफ करने और सिर पर मैला ढोने की प्रथा को खत्म कर दिया गया। क्योंकि अनुसूचित जनजाति में अलगाव की भावना प्रबल होती है। वे अपने स्थान, भाषा, संस्कृति आदि को लेकर संवेदनशील रहती हैं ऐसे में उनकी इस विशेषता को मद्देनजर रखते हुए भारत सरकार कुछ क्षेत्र के भ्रमण और खोजी गतिविधियों के लिए प्रतिबंधित कर देती है या फिर कुछ विशेष नियम और विनियम के तहत सहमति देती है जैसे कि उत्तर-पूर्व के कुछ हिस्सों में घूमने के लिए आपको सरकार से स्वीकृति की जरूरत होती है और कुछ प्रदेश या स्थान को घूमने की लगभग मनाही ही है जैसे सेंट-स्टेनली द्वीप समूह पर। "
        "यह सब नियम और निर्धारण जनजातियों के प्राकृतिक अधिकार, उनकी संवेदनशीलता और सुरक्षा को ध्यान में रखकर बनाए जाते हैं। अनुसूचित जातियों और जनजातियों के लिए संघ और राज्य स्तर पर अनेक कल्याणकारी योजनाएं संचालित हैं फिर चाहे वे शैक्षिक सुविधा मुहैया कराती हो अथवा फिर आर्थिक, राजनीतिक और सामाजिक सहायता। विशेष केंद्रीय सहायता और अनुदान- केन्द्रीय सरकार अनुच्छेद 275(1) के अंतर्गत सहायता तथा अनुदान कृषि, बागवानी, लघु-सिंचाई, मृदा-संरक्षण, पशुपालन, वन, सहकारिता, मत्स्य, गाँव और लघु उद्योग के लिए उपलब्ध कराती है। आदिम जनजातीय समूह विकास योजना- 17 राज्यों और एक संघ शासित प्रदेश को मिलकर 75% आदिवासी समूह के लिए 1998-1999 में केंद्रीय क्षेत्र योजना शुरू की गई। इसमें आवास, बुनियादी ढांचे का विकास, शिक्षा स्वास्थ्य, भूमि-विकास, कृषि-विकास, पशुपालन, सामाजिक सुरक्षा, बीमा आदि को सम्मिलित किया गया। 2007 और 2008 के दौरान ‘संरक्षण एवं विकास योजना’ तैयार किया गया। इसमें राज्य सरकार तथा गैर-सरकारी संगठनों के बीच प्रयास और तालमेल की परिकल्पना की गई। जनजातीय अनुसंधान संस्थान- इस योजना के तहत 14 अनुसंधान संस्थान स्थापित किए गए। ये संस्थान राज्य सरकार को योजना संबंधी जानकारी, अनुसंधान, मूल्यांकन, आंकड़ों का संग्रहण, प्रशिक्षण, संगोष्टी और कार्यशाला का आयोजन और सहायता करना। अन्य योजनाओं और सहायता में, शिक्षा में आरक्षण, छात्रवृत्ति, सेवा व पदों में आरक्षण, आयु में छूट, शुल्क में रियायत, अनुभव संबंधी अर्हता में छूट, "
        "पदोन्नति में रियायतें, प्रक्रियात्मक संरक्षण, आवासीय सुविधा, स्वैक्षिक संगठनों को सहायता आदि इस तरह आजादी के बाद भारत के दो प्रमुख आर्थिक, सामाजिक, राजनीतिक और सांकृतिक वंचित और पिछड़े समुदाय को जिसकी कुल-मिलाकर आबादी लगभग 25% के आस-पास है देश के विकास और मुख्यधारा में सम्मिलित करना बहुत जरूरी हो गया, क्योंकि यह आर्थिकी की परिभाषा में राष्ट्र की जनसंख्या या लोगों का समूह भर नहीं है अपितु यह राष्ट्र की पूंजी भी है जिसको सम्मिलित किए बिना न तो राष्ट्र विकास के तरफ कदम ही रखा सकता है और न ही संवैधानिक उपबंधों के तहत समानता को प्राप्त किया सकता है, इसीलिए आजादी के बाद यह जरूरी हो गया कि देश की एक एक चौथाई जनसमूह के पिछड़ेपन और वंचना को दूर करके एक बेहतर राष्ट्र की कसौटी पर खरा उतरा जाए जिसमें भारतीय संविधान के उपबंध न सिर्फ अनुसूचित जाति और जनजातियों को अवसर की समानता देते हैं अपितु उनके लिए संविधान में अनेक सामाजिक,सांस्कृतिक और राजनीतिक प्रावधान कर सुरक्षा भी प्रदान करते हैं।"
        )